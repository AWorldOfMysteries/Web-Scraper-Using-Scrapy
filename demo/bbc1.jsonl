{"Headline": "विदेश", "Content": []}
{"Headline": "भारत", "Content": []}
{"Headline": "खेल", "Content": []}
{"Headline": "सोशल हलचल", "Content": []}
{"Headline": "मनोरंजन", "Content": []}
{"Headline": "विज्ञान-टेक्नॉलॉजी", "Content": []}
{"Headline": "", "Content": []}
{"Headline": "वीडियो", "Content": []}
{"Headline": "सोशल हलचल", "Content": []}
{"Headline": "प्रेम में डूबी बहादुर लड़कियो, हिंसक रिश्ते से बाहर निकलना ज़रूरी है: ब्लॉग", "Content": ["नासिरुद्दीन ", "वरिष्ठ पत्रकार, बीबीसी हिंदी के लिए ", "पिछले छह महीनों के दौरान अनेक ख़बरें सामने आई हैं, जहां लिव-इन रिलेशनशिप में रह रही लड़कियों की हत्या उनके ही प्रेमी साथियों ने की है.", "इससे पहले अपनी पसंद के लड़कों के साथ ज़िंदगी गुज़ारने का फ़ैसला करने वाली लड़कियों के मां-पिता या रिश्तेदारों द्वारा उनके मारे जाने की ख़बरें ज़्यादा आम हुआ करती थीं. अब उनका साथ देने का वादा करने वाले उनके साथी भी उनका ख़ून कर रहे हैं. ", "सामने आने वाली हर घटना पहली वाली से ज़्यादा ख़ौफ़नाक और दिल दहला देने वाली है.", "पहले लड़की की हत्या. फ़िर शव को काटना. काटने के लिए तरह-तरह के तरीक़े और औज़ारों का इस्तेमाल करना. काटे हुए शरीर के साथ उसी घर में रहना. फ़िर बारी-बारी से शरीर के हिस्सों को ठिकाने लगाना. उन्हें जलाना, उबालना, फेंकना, कुत्ते को खिलाना, सूटकेस में भर देना, फ्रीज़ में डाल देना… और यह सब करते हुए अपनी दुनिया मज़े से रमे रहना. ", "यह सब उनके साथ किया जा रहा है, जिनके साथ, साथ जीने मरने के क़समें-वादे किये गये थे.  ", "लव-इन यानी सह-जीवन में दो लोग अपनी मर्जी से साथ रहना तय करते हैं. यह जीने का बेहतरीन तरीक़ा हो सकता है, इसलिए उम्मीद की जाती है कि इस रिश्ते में बराबरी और इज़्ज़त होगी, अहिंसा होगी और मोहब्बत तो होगी ही. ", "मगर अब ये रिश्ते भी दागदार किये जा रहे हैं. हालांकि, ऐसी कुछ कहानियों का इस्तेमाल लिव-इन के विचार के ख़िलाफ़ करना चालाकी होगी.  ", "क्या हम लड़कों और मर्दों ने कभी प्रेम करती या प्रेम में डूबी लड़कियों की आंखें देखी हैं? ", "अगर देखी हैं तो मोहब्बत और भरोसे से भरी उन नज़रों के साथ धोखा कैसे किया जा सकता है? ज़रा सोचिये हम कितना बड़ा जुर्म कर रहे हैं.", "दरअसल ज़्यादातर लड़कों और मर्दों को प्रेम करना नहीं आता है. वे प्रेम में अलबला कर और घमंडी भी हो जाते हैं. वे ख़ुद को विजेता समझते हैं. वे प्रेम को जीतना चाहते हैं. ", "उन्हें नहीं पता कि प्रेम में हारना होता है. सब कुछ हारना होता है. ", "यही नहीं, मर्द प्रेम की शुरुआत ही शरीर से मानते हैं. इसलिए शरीर से ही शुरू करते हैं. शरीर जीतने के लिए हमलावर होते हैं, ज़ोर-ज़बरदस्ती करते हैं. ", "लेकिन किसी का मन जीतने के लिए इंसान होना पड़ता है और हमेशा इंसान बने रहना पड़ता है. यानी अहिंसक बने रहना पड़ता है. ऐसा होना आसान नहीं होता.", "जब तक लड़की उनके ‘काबू’ में नहीं आती, यही लड़के मान-मनुहार करते हैं. जिस क्षण उन्हें यह अंदाज़ा हो जाता है कि अब यह ‘मेरी’ है, उसी क्षण उनका व्यवहार आशिक़ से ‘मर्द’ वाला हो जाता है. ", "और अगर उन्हें इस बात का भरोसा हो जाए कि इस लड़की का साथ देने वाला कोई नहीं है या इसके साथ कोई खड़ा नहीं होगा या अब यह मेरे चंगुल में फंस चुकी है, उस क्षण लड़कों और मर्दों का व्यवहार बदल जाता है.", "लड़कों को इस बात का भी बख़ूबी अंदाज़ा होता है कि शादी की रस्म के बिना रह रहीं आम लड़कियों को सामाजिक मान्यता नहीं मिलेगी. वे लोक-लाज, इज़्ज़त के नाम पर चुप रहना पसंद करेंगी. ", "इस दिमाग़ी हालत का फ़ायदा मर्द बख़ूबी उठाते हैं. हिंसा की बुनियाद ऐसे ही पड़ती है.   ", "लिव-इन में रहने वाली और पिछले दिनों मारी गई ज़्यादातर लड़कियां इन्हीं हालात से गुज़र रही होंगी. इसीलिए इनमें से ज़्यादातर के परिजनों को उनके जीवन के बारे में या तो पता नहीं था या पता था तो उन्होंने बेटियों से नाता तोड़ लिया था.", "हमारे समाज में लड़की के लिए शादी सामाजिक हिफ़ाज़त की छतरी ही नहीं बल्कि सामाजिक इज़्ज़त और रिश्ते की मान्यता पाने का भी ज़रिया है. ", "ज़्यादतर लड़कियों की जिस तरह परवरिश की जाती है, उसमें उनके होने या उनकी ज़िंदगी का मक़सद शादी बना दी जाती है. ", "इसलिए शादी की रस्म के बिना या ‘लिव-इन’ रिश्ते में लड़के का रहना और लड़की का रहना एक ही बात नहीं है. लड़की का ऐसे रहना बहुत बहादुरी का काम है.", "समाज के लोगों की उंगली हमेशा लड़की पर उठती है, सवाल हमेशा लड़की से किया जाता है. लाँछन हमेशा लड़की को झेलना पड़ता है. ", "आज भी बेहद कम लड़कियां हैं, जो शादी के दायरे से बाहर खुलेआम किसी साथी के साथ लिव-इन में जीवन गुज़ारने फ़ैसला करती हैं. खुलेआम उसे मानने का हौसला और ताक़त रखती हैं. ", "ज़्यादातर लड़कियां अपने इस फ़ैसले को न सिर्फ़ अपने परिवारवालों  से छिपाती हैं बल्कि बहुत नज़दीक के लोगों को भी इसका बारे में खुलकर नहीं बता पातीं. क्यों?  ", "यही नहीं, लड़की के लिए पार्टनर का चुनाव और उसके साथ हिम्मत से खड़ा होना, लड़कों की तुलना में कहीं ज़्यादा हिम्मत का काम है. इसीलिए अगर कोई साथी के मोहब्बत के भरोसे घर छोड़ती है और उसके साथ छल होता है- तो यह कहीं बड़ा जुर्म है.  ", "लिव-इन का फ़ैसला लेनी वाली लड़कियों के साथ आमतौर पर उसके परिवार वाले खड़े नहीं होते हैं. जब इन लड़कियों के साथी उनके साथ बदसुलूकी या हिंसक बर्ताव करते हैं तो उनके पास कोई ऐसा कंधा नहीं होता है, जहां वो भरोसे के साथ अपना दर्द कह सकें या उसके भरोसे बदसुलूक साथी या रिश्ते से नाता तोड़ सकें. कोई ऐसी जगह भी नहीं होती है, जहां वे बेहिचक ऐसे साथी से नाता तोड़ कर जा सकें. वह अपने पुराने दोस्तों से भी कट जाती है. ", "वैसे भी लड़कियों को यही घुट्टी पिलाई जाती है कि भला है-बुरा है, जैसा भी है उसके साथ निबाह करना है. इसलिए सह-जीवन जैसे रिश्ते में जाने वाली लड़कियाँ भी बर्दाश्त करती हैं. बर्दाश्त करने की एक बड़ी वजह यह भी होती है कि वे इसे अपने फ़ैसले का नतीजा मानती हैं. इसलिए इसे ढोती हैं.", "दूसरी ओर, लड़के या मर्दों के लिए ऐसे रिश्ते से निकलना हमेशा आसान होता है. उनका परिवार अक्सर नहीं छूटता या उन्हें आसानी से अपना लेता है. मर्द जो हैं! यह उसके मर्दानगी के गुण मान लिए जाते हैं. ", "यही नहीं परिवार तो जानते-बूझते ऐसे लड़कों की शादी भी तय कर देते हैं. वह एक रिश्ते में रहते हुए दूसरी लड़की से शादी भी कर लेते हैं. शादी के लिए लिव-इन की दोस्त को मारकर तंदूर में भी डाल देते हैं. वह झूठ-सच के साथ आसानी से समाज, परिवार और दोस्तों के बीच अपना लिए जाते हैं.", "लड़कियां तो काफ़ी बदलीं लेकिन उनसे कदमताल करते हुए लड़के नहीं बदले हैं. वे अब भी मर्दाना तरीक़े से व्यवहार करते हैं. उनके लिए रिश्ते और रिश्ते को बनाने का तरीक़ा पितृसत्तात्मक है. ", "वे जब प्रेम करते हैं तो अक्सर छल करते हैं. वे रहते मर्दवादी हैं और अपने को नारीवादी दिखाना चाहते हैं. वे इंस्टाग्राम की नारीवादी पोस्ट और रील से लड़कियों को रिझाना चाहते हैं. वे उस पोस्ट में कही गई बातों के मुताबिक ख़ुद चलते नहीं. उन रास्तों को अपनाते नहीं. आज़माते नहीं. बदलते नहीं. ", "मर्दों को समानता और सम्मानजनक मोहब्बत करना सीखना होगा. इसके लिए सबसे पहले लड़की की इज़्ज़त करनी सीखनी होगी.   ", "आमतौर पर लिव-इन या अपनी पसंद का साथी चुनने वाले के साथ लड़की के घरवाले, नाते-रिश्तेदार, गांव-समाज नहीं खड़ा होता है. यह वह पहली चीज़ है, जो लड़की की हालत को कमज़ोर बनाती है और लड़के को मर्दाना ताक़त देती है. ", "इसलिए सबसे पहले ज़रूरी है कि अगर कोई लड़की अपना साथी चुन रही है, तो उसकी बात जानी जाए. समझी जाए. हौसला दिया जाए. इतना भरोसा दिया जाए कि वह हमेशा अपनी बात खुलकर बेख़ौफ़ बता सके. ", "लड़की के फ़ैसले को इज़्ज़त या नाक या मूंछ से जोड़कर न देखा जाए. तब शायद हमारी बेटियां ज़हरीले दबंग मर्द साथियों की हिंसा से लड़ने का बेख़ौफ़ हौसला बना पाएंगी.   ", " ", "लिव-इन बड़ा फ़ैसला है. आमतौर पर नौकरी करती लड़कियों को लगता है कि वे अब ऐसे फ़ैसले ले सकती हैं और वो लेती हैं. ", "लेकिन पैरों पर खड़े होने का मतलब महज़ नौकरी या आर्थिक तौर पर आत्मनिर्भर होना नहीं है. सशक्त होने की सबसे पहली शर्त होनी चाहिए- दिमाग़ी तौर पर आज़ाद शख़्सियत. मानसिक ग़ुलामी से आज़ाद ज़िंदगी. ", "अगर लड़कियों ने अपने घरवालों से आज़ाद हो कर, अपने हित में फ़ैसला लिया तो उन्हें अपनी ज़िंदगी के हर फ़ैसले में यह आज़ादी बरकरार रखनी चाहिए. ", "यह क़तई नहीं होना चाहिए कि एक तरफ़ तो उन्होंने घरवालों से अपनी आज़ादी ली और यह आज़ादी अपने मर्द साथी के पास गिरवी रख दी, उसके ग़ुलाम हो गए. वह जैसा चाहे, वे वैसा ही ज़िंदगी ग़ुज़ारें. उसके मुताबिक, अपनी ज़िंदगी के फ़ैसले लें. यह सशक्त होना नहीं है. ", "इसलिए लड़कियों को मोहब्बत और मोहब्बत के नाम पर ग़ुलामी में फ़र्क करना सीखना होगा.", "लड़कियों को भी मर्दाना समाज की बनाई सहनशील, सुशील, त्यागी, सेवक, अच्छी कन्या की छवि तोड़नी होगी. 'लड़की डोली में जाती है, फिर वो अर्थी में आती है' या ‘पति का घर ही असली घर है’ या ’मेरा पति मेरा देवता है’- इस सोच को दिमाग़ से निकाल फेंकना होगा.", "लड़कियों को यह दिमाग़ से निकालना होगा कि ‘वह‘ उनके साथ कुछ भी कर सकता है. जैसे- ‘वह‘ प्रेम करता है तो मार भी सकता है. कभी-कभार मेरी ग़लती पर मार ही दिया तो कौन सा बड़ा अपराध हो गया, प्यार भी तो करता है? पता नहीं ऐसा सोचने वाली लड़कियों के दिमाग़ में प्यार की क्या परिभाषा है? वे किस प्यार की बात कर रही हैं?", "मोहब्बत में किसी भी तरह की हिंसा की जगह नहीं हो सकती है. हिंसा का मतलब सिर्फ़ देह पर पड़ने वाली चोट नहीं है, मन पर होने वाले वार भी हैं और दिमाग़ को परेशान वाली बातें भी हैं.", "हर वह बात हिंसा है, जो इंसान के सम्मान के ख़िलाफ़ है. जो प्रेम करता है, वह मर्द ‘कभी-कभार’ भी किसी तरह की हिंसा नहं कर सकता या मार नहीं सकता. कहीं आने-जाने या किसी से बात करने से रोक नहीं सकता.  ", "यह बात जितनी पुख़्ता तौर पर लड़कियां बता सकती हैं, बताना ज़रूरी है. यानी जो बात सम्मान के ख़िलाफ़ हो, किसी भी तरह की आज़ादी को नियंत्रण करने की कोशिश हो, उसे पहली ही सीढ़ी पर रोक देना निहायत ज़रूरी है. ", "सम्मान और आज़ादी से एक बार समझौता, हमेशा समझौते के रास्ते पर ही ले जाता है. इस समझौते में जो चीज़ ख़त्म होगी, वह है लड़कियों की आज़ाद शख़्सियत. ", "ऐसी किसी भी हिंसा का अहिंसक तरीक़े से मुक़ाबला करना ज़रूरी है. अहिंसा कमज़ोरी की निशानी नहीं है. जैसा महात्मा गांधी कहते हैं, अहिंसा ताक़तवरों का हथियार है.", "यही नहीं लड़कियों को हमेशा इस बात को याद रखना चाहिए कि उन्होंने लिव-इन जैसा बहादुरी का फ़ैसला अकेले दम पर किया और इसके लिए लोगों से रिश्ते तोड़े. इसीलिए मोहब्बत का मतलब बर्दाश्त करना नहीं है. ", "हिंसा को किसी भी सूरत में बर्दाश्त नहीं करने की आदत डालनी होगी. रिश्ते में एक बार हिंसा को जगह मिली तो वह पांव पसारती ही जायेगी. लड़कियों को ये भी जानना चाहिए कि ऐसे रिश्ते से जितनी जल्दी हो सके बाहर निकलना ज़रूरी है."]}
{"Headline": "मनोरंजन", "Content": []}
{"Headline": "मनोरंजन", "Content": []}
{"Headline": "सोशल हलचल", "Content": []}
{"Headline": "गोपनीयता की नीति", "Content": ["बीबीसी की सेवाएँ आपको पूरी तरह से उपलब्ध करवाने के लिए कई बार हमें आपके बारे में जानकारी एकत्रित करनी पड़ती है.", "जब आप हमें जानकारियाँ उपलब्ध करवाते हैं तो यह हमारी क़ानूनी बाध्यता है कि हम ब्रिटेन के डेटा प्रोटेक्शन एक्ट, 1998 के तहत ही इस जानकारी का उपयोग करें और आपकी निजी जानकारियों की सुरक्षा करें.", "इस वेब साइट पर बाहरी वेब साइटों के लिंक भी दिए गए हैं. बीबीसी बाहरी वेब साइटों की विषय वस्तु के लिए ज़िम्मेदार नहीं है. उनका उपयोग आप अपने विवेक से करें.", "जब आप बीबीसी की वेब साइट पर आते हैं और इसकी सेवाओं से जुड़ते हैं, जैसे कि न्यूज़ फ़ीड, लाइव चैट, संदेश, आपकी राय और प्रतियोगिताएँ आदि, तो हम आपसे आपके बारे में जानकारियाँ मांगते हैं. इसमें आपका नाम, ईमेल का पता, डाक का पता, जन्म तिथि, टेलीफ़ोन या मोबाइल नंबर शामिल है.", "मांगी गई जगह पर अपने बारे में जानकारी देकर आप बीबीसी और इसको सेवाएँ देने वाली संस्थाओं को अपनी पसंद की सेवाएँ देने की अनुमति देते हैं.", "दिनभर: पूरा दिन,पूरी ख़बर", "बीबीसी कुकी का भी उपयोग करता है. कुकी दरअसल टेक्स्ट फाइल होती है जिसे आपसे आपका कंप्यूटर हमारे सर्वर को याद रखता है. कुकी अपने आप में किसी यूज़र को नहीं पहचानता, वह सिर्फ़ कंप्यूटर को जानता है. ज़्यादातर साइट इसका उपयोग करते हैं ताकि इस बात की जानकारी मिल सके कि कितने लोगों ने उनकी साइट देखी. कुकी का काम सिर्फ़ यह जानकारी देना है कि आप किन पन्नों पर जा रहे हैं और वहाँ कितनी देर ठहरते हैं. कंप्यूटर में यह सुविधा होती है कि आप उसे सेट कर दें तो वह सारे कुकीज़ को याद रखे या फिर एक भी कुकी को दर्ज न करे", ".इसी तरह हम आईपी एड्रेस भी एकत्रित करते हैं. आईपी एड्रेस ऐसा नंबर होता है जो किसी विशेष कंप्यूटर या इंटरनेट के अन्य उपकरणों को पहचानता है.", ".इसी तरह हम आईपी एड्रेस भी एकत्रित करते हैं. आईपी एड्रेस ऐसा नंबर होता है जो किसी विशेष कंप्यूटर या इंटरनेट के अन्य उपकरणों को पहचानता है.", "हम आपके आईपी एड्रेस का उपयोग यह जानने के लिए भी करते हैं कि आप हमारी वेबसाइट को ब्रिटेन से देख रहे हैं या इसके बाहर से.", "यदि आपकी उम्र 16 वर्ष या इससे कम है तो बीबीसी वेबसाइट को अपनी व्यक्तिगत जानकारी देने से पहले कृपया अपने माता-पिता या अभिभावक की सहमति ज़रुर ले लें. इस सहमति के बिना आपको यह जानकारी देने की अनुमति नहीं है.", "आप जो सूचनाएँ बीबीसी को देते हैं उसका उपयोग बीबीसी कई तरह से करती है, जिसमें सेवा प्रबंधन भी शामिल है. इसका अर्थ यह है कि आपने जिस सेवा के लिए बीबीसी के साथ अपने आपको रजिस्टर किया है, उसके लिए बीबीसी आपसे संपर्क कर सकती है.", "हम आपकी जानकारियों को गोपनीय रखते हैं जब तक कि इसे ज़ाहिर करना ज़रुरी न हो और क़ानून इसकी अनुमति देता हो.", "यदि आप bbc.co.uk पर कोई आक्रामक, अनुचित या आपत्तिजनक सामग्री भेजते हैं या किसी bbc.co.uk पर कोई बाधक व्यवहार प्रदर्शित करते हैं तो आपको ऐसा व्यवहार करने से रोकने के लिए आपकी व्यक्तिगत जानकारियों का उपयोग किया जा सकता है.", "हम आपके बारे में जानकारी तभी तक रखेंगे जब तक संबंधित सेवा के लिए इसकी आवश्यकता हो. यदि आप बीबीसी की किसी वेबसाइट का उपयोग कर रहे हैं तो आपकी जानकारी तभी तक रखी जाती है जब तक उसकी वास्तव में ज़रुरत हो.", "बीबीसी की पूरी और ताज़ा गोपनीयता नीति की जानकारी के लिए कृपया नीचे दिए गए लिंक पर क्लिक करें -"]}
{"Headline": "भारत", "Content": []}
{"Headline": "विज्ञान-टेक्नॉलॉजी", "Content": []}
{"Headline": "विज्ञान-टेक्नॉलॉजी", "Content": []}
{"Headline": "मनोरंजन", "Content": []}
{"Headline": "विज्ञान-टेक्नॉलॉजी", "Content": []}
{"Headline": "विज्ञान-टेक्नॉलॉजी", "Content": []}
{"Headline": "विज्ञान-टेक्नॉलॉजी", "Content": []}
{"Headline": "विज्ञान-टेक्नॉलॉजी", "Content": []}
{"Headline": "आज़ादी के 75 साल: अब हिंदू राष्ट्र की तैयारी?", "Content": []}
{"Headline": "विज्ञान-टेक्नॉलॉजी", "Content": []}
{"Headline": "राहुल गांधी ने अमेरिका में फिर बीजेपी को घेरा, पार्टी ने किया पलटवार", "Content": ["_____________________________________________________________________________", "_____________________________________________________________________________", "कांग्रेस नेता राहुल गांधी फिलहाल कुछ दिनों की अमेरिका यात्रा पर हैं और इस दौरान वो वहां भारतीय मूल के लोगों से मुलाक़ातें कर रहे हैं. लेकिन उनके बयानों को लेकर बीजेपी आक्रामक है और भारतीय सोशल मीडिया पर भी चर्चा हो रही है.", "कैलिफोर्निया के स्टैनफ़ोर्ड यूनिवर्सिटी में उन्होंने जो कुछ कहा उसके बाद बीजेपी नेता उन्हें निशाने पर ले रहे हैं. ", "बीजेपी का आरोप है कि राहुल गांधी विदेश में देश का और प्रधानमंत्री मोदी का अपमान कर रहे हैं.", "राहुल गांधी 10 दिनों की अमेरिका यात्रा पर हैं. ", "सैन फ़्रांसिक्को के बाद वे वॉशिंगटन डीसी और फिर न्यूयॉर्क जाएँगे. ", "बुधवार को उन्होंने कैलिफोर्निया के स्टैनफ़र्ड यूनिवर्सिटी में भारतीय मूल के छात्रों को संबोधित किया और उससे पहले एक और कार्यक्रम में भारतीय मूल के लोगों से चर्चा की थी.", "बीजेपी के केंद्रीय मंत्री ", " ने मीडिया से कहा कि राहुल गांधी मोदी पर निशाना नहीं लगाते बल्कि भारत को अपमानित करने का काम करते हैं. ", "उन्होंने कहा, \"दुनिया भारत के नेतृत्व में विश्वास करती है. दुनिया के नेता मोदी के नेतृत्व का सम्मान करते हैं. मोदी लोकप्रिय नेता के रूप में लगातार तीन बार से चुने जा रहे हैं. लेकिन कांग्रेस ये हज़म नहीं कर पा रही इसलिए वो कहीं न कहीं जाकर उल्टा-सीधा बोल रहे हैं.\"", "बुधवार को उन्होंने मीडिया से बात करते हुए राहुल गांधी पर चीन के अधिकारियों के साथ गुप्त बातचीत करने का आरोप लगाया.", "उन्होंने राहुल गांधी की अमेरिका यात्रा की फंडिंग को लेकर भी सवाल उठाए. ", "उन्होंने कहा, \"जब चीन भारत की ज़मीन का अतिक्रमण करने की कोशिश कर रहा था, उस वक्त राहुल गांधी चीनी अधिकारियों के साथ गुप्ता वार्ता कर रहे थे. उनके राजीव गांधी फाउंडेशन में क्या चीन का पैसा लगा है?\"", "वहीं बीजेपी नेता और केंद्रीय मंत्री ", " ने कहा कि एक आम आदमी देश का प्रधानमंत्री बन गया, ये बाद वो बर्दाश्त नहीं कर पा रहे हैं.", "उन्होंने समाचार एजेंसी एएनआई से कहा, \"राहुल गांधी चाहें देश में हों या विदेश में उनका एक ही काम है, मोदी जी के बारे में भला-बुरा कहना और देश को बदनाम करना. मुझे समझ नहीं आता कि उन्हें मोदी जी से इतनी नफ़रत क्यों है और वो देश के ख़िलाफ़ इतना क्यों बोलते हैं?\"", "बीजेपी के वरिष्ठ नेता और पूर्व में कंद्रीय क़ानून मंत्री रहे ", " ने कहा कि राहुल गांधी ने भारत की छवि को बदनाम करना अपना काम बना रखा है.", "इसे लेकर अब इंडियन ओवरसीज़ कांग्रेस (IOCUSA) ने प्रतिक्रिया दी है. ", "संगठन ने बुधवार को एक बयान जारी कर कहा है कि राहुल गांधी की यात्रा के बारे में कुछ लोग भ्रामक बातें कर रहे हैं. ", "कांग्रेस ने कहा कि उनकी यात्रा को बाहरी तत्वों के साथ जुड़ा और किसी अल्पसंख्यक समूह के कंट्रोल में बताया जा रहा है, लेकिन ऐसा कतई नहीं है.", "सगंठन ने कहा कि हम मानते हैं कि निहित स्वार्थ वाले कुछ लोग राहुल गांधी की छवि बिगाड़ना चाहते हैं और फर्जी ख़बरें दे रहे हैं.", "एक टेलिवीज़न कार्यक्रम में शामिल हुई कांग्रेस की प्रवक्ता ", " ने कहा कि ये सवाल उठ रहे हैं कि राहुल गांधी विदेशों की युनिवर्सिटी में ही क्यों जाते हैं, क्या भारत की युनिवर्सिटी में वो नहीं जा सकते.", "सुप्रिया श्रीनेत ने कहा कि ये बात आपको समझनी होगी दिल्ली युनिवर्सिटी में जब वो एक कार्यक्रम में गए थे तो उस वक्त युनिवर्सिटी ने राहुल गांधी के नाम एक नोटिस जारी कर दिया.", "उन्होंने कहा कि भारत में युनिवर्सिटीज़ मोदी सरकार से डरी हुई हैं कि ऐसा करने पर उनके साथ क्या होगा.", "सोशल मीडिया पर बीजेपी नेताओं और समर्थकों कए अलावा कई और यूज़र्स भी राहुल गांधी के बयानों पर चर्चा कर रहे हैं.", "वरिष्ठ पत्रकार ", " ने लिखा, \"बीजेपी के मंत्री ये कब समझेंगे कि जब राहुल गांधी मोदी पर निशाना साधते हैं तो ये बारत पर हमला नहीं होता? देश के भीतर और विदेश में ऐसा करना उनका अधिकार है, भले ही एक बार ख़ुद एक कांग्रेस अध्यक्ष ने कहा था कि इंडिया इंदिरा है और इंदिरा इंडिया है.\"", "वरिष्ठ पत्रकार ", " कहती हैं, \"राहुल गांधी ने स्टैनफ़र्ड में जो कहा वो दिलचस्प है. उन्होंने ताकत (फोर्स) और शक्ति (पावर) के बीच का फर्क बताया. शक्ति वो थी जो महात्मा गांधी के पास थी, सच और अहिंसा की शक्ति, उनके ख़िलाफ़ खड़े होने वाले ब्रितानी हुकूमत के पास ताकत थी.\"", "बुधवार को कैलिफोर्निया में स्टैनफ़ोर्ड यूनिवर्सिटी में हुए एक कार्यक्रम में भारतीय मूल के लोगों को संबोधित करते हुए राहुल गांधी ने अपनी लोकसभा सदस्यता रद्द होने का ज़िक्र किया.", "उन्होंने इस बारे में कहा, \"राजनीति में कदम रखते वक्त इसका अंदाज़ा नहीं था कि कभी मेरी लोकसभा भी रद्द होगी, लेकिन इसने मुझे लोगों की सेवा करने का बड़ा मौक़ा दिया है.\"", "2019 में \"मोदी सरनेम\" को लेकर टिप्पणी करने के मामले में इस साल सूरत की एक अदालत ने उन्हें दोषी पाया था जिसके बाद उन्हें दो साल की सज़ा सुनाई गई ती. इसके बाद उनकी लोकसभा की सदस्यता रद्द कर दी गई थी.", "राहुल गांधी ने कहा \"मुझे लगता है कि ये ड्रामा असल में छह महीने पहले शुरू हुआ. हम संघर्ष कर रहे थे. भारत में पूरा विपक्ष ही संघर्ष कर रहा था.\"", "उन्होंने कहा, \"मैं विदेश से किसी तरह की मदद नहीं चाहता. मैं इसे लेकर स्पष्ट हूं कि ये हमारी लड़ाई है. लेकिन बीजेपी को मेरे शब्द तोड़मरोड़ कर पेश करना अच्छा लगता है. हम देश में गणतांत्रिक लड़ाई कर रहे थे. फिर हमने भारत जोड़ो यात्रा करने का फ़ैसला किया.\"", "राहुल गांधी ने कहा कि वो बार-बार विदेशों का दौरा करते हैं और लोगों से मुलाक़ात करते हैं लेकिन इसका मकसद विदेश से मदद हासिल करना नहीं है. ", "उन्होंने कहा, \"मैं इस बात को लेकर स्पष्ट हूं कि ये लड़ाई, हमारी लड़ाई है.\"", "कहा कि भारत में लोगों को एक ग्रुप ऐसा है, जिसे लगता है कि वे हर चीज़ जानते हैं लेकिन देश को आगे बढ़ाने के लिए सुनना, समझना ज़रूरी है.", "देश के मुसलमानों को आप क्या उम्मीद देना चाहेंगे, इस सवाल का उत्तर उन्होंने एक वाक्य में दिया. उन्होंने कहा, \"नफ़रत के बाज़ार में मोहब्बत की दुकान.\"", "इससे पहले राहुल गांधी ने सेन फ्रांसिस्कों में भारतीय मूल के लोगों को संबोधित किया था. ", "उन्होंने पीएम मोदी पर निशाना साधते हुए राहुल गांधी ने कहा, \"मुझे लगता है कि अगर आप मोदीजी को भगवान के बगल में बिठा दें, तो मोदी जी भगवान को ये समझाने लगेंगे कि ये ब्रह्मांड कैसे काम करता है. और भगवान भी भ्रमित हो जाएँगे कि मैंने क्या बनाया है. ये मज़ेदार बातें हैं लेकिन यही हो रहा है.\"", "राहुल गांधी ने कहा कि भारत में लोगों का एक ग्रुप ऐसा है, जिन्हें लगता है कि वे सब चीज़ें जानते हैं.", "इस दौरान उन्होंने गुरु नानक देव की यात्राओं का ज़िक्र करते हुए दावा किया कि वो थाईलैंड गए थे.", "राहुल गांधी के भाषण का ये हिस्सा सोशल मीडिया पर ट्रेंड होने लगा. बीजेपी के नेता और दूसरे सोशल मीडिया यूज़र उनकी जानकारी पर सवाल उठाने लगे.", "इस भाषण के दौरान सिख्स फ़ॉर जस्टिस (एसजेएफ़) से जुड़े कुछ लोगों ने नारेबाज़ी भी शुरू कर दी.", "वो खालिस्तान के समर्थन में नारे लगा रहे थे. इस दौरान पूर्व प्रधानमंत्री इंदिरा गांधी को लेकर भी नारे लगाए गए.", "नारेबाज़ी के दौरान राहुल गांधी कुछ देर के लिए रुके. फिर उन्होंने अपनी 'भारत जोड़ो यात्रा' का ज़िक्र किया."]}
{"Headline": "महारानी एलिज़ाबेथ द्वितीय (1926-2022)", "Content": []}
{"Headline": "गौतम अदानी: 'तूफ़ान' में डूबेगा जहाज़ या पार लगेगा", "Content": []}
{"Headline": "", "Content": []}
{"Headline": "BBCShe : वो आम औरतें जो ख़ास बन गईं", "Content": []}
{"Headline": "समलैंगिकों को शादी का अधिकार, अदालत में सुनवाई", "Content": []}
{"Headline": "", "Content": []}
{"Headline": "बृजभूषण शरण सिंह: आरोपों और विवादों के साथ कुश्ती, अखाड़े में उलझे", "Content": ["ज्यादातर लोगों को शायद मालूम नहीं होगा कि उनके 50 से भी अधिक स्कूल और कॉलेज हैं, उन पर 'नक़ल माफिया' होने का आरोप भी लगाया जाता है. उनके ख़िलाफ़ गोंडा के स्थानीय थाने में अनेक मामले दर्ज हैं.  वे पिछले 12 सालों से कुश्ती महासंघ के अध्यक्ष रहे हैं.  ", "बृजभूषण शरण सिंह प्रदेश के देवीपाटन मंडल के चार ज़िलों- गोंडा, बहराइच, बलरामपुर और श्रावस्ती में पाँच दर्जन से अधिक डिग्री कॉलेजों और इंटर कॉलेजों के मालिक हैं.  ", "उनके क़रीबी माने जाने वाले बलरामपुर से बीजेपी के विधायक पल्टूराम की मानें तो लगभग 60 शैक्षणिक संस्थान बृजभूषण ने ख़ुद खड़े किए हैं. पल्टूराम कहते हैं, \"शिक्षा का केंद्र होने के कारण, बिहार और पूरे पूर्वांचल से यहाँ बच्चे पढ़ने आते हैं. इस प्रकार से उनका पूर्वांचल से हमेशा लगाव रहा है.\"", "उनके बनाए सबसे पहले कॉलेज--नंदिनी नगर महाविद्यालय की वेबसाइट पर आपको दो दर्जन से भी अधिक कॉलेजों की सूची देखने को मिलेगी.  ", "गोंडा के वरिष्ठ पत्रकार जानकी शरण द्विवेदी बताते हैं कि केवल नंदिनी महाविद्यालय में लगभग 20 हज़ार बच्चे पढ़ते हैं और वहाँ कई सौ लोग काम करते हैं.", "दिनभर: पूरा दिन,पूरी ख़बर", "द्विवेदी कहते हैं, \"इसी तरह इनके सभी कॉलेजों को गिना जाए तो वहाँ पर इनके ढेर सारे स्टाफ़ और टीचर हैं, जब भी कोई चुनाव होता है तो सभी लोगों को चुनाव में लगा दिया जाता है. इसकी वजह से उनका बूथ प्रबंधन बहुत मज़बूत हो जाता है. यही वजह है कि ये चुनाव जहाँ से भी लड़ते हैं, कामयाबी उनके हाथ ही आती है.\"   ", "वे कहते हैं, \"इन कॉलेजों का स्वामित्व अलग-अलग लोगों के नाम पर है. कहीं बेटों के नाम हैं, तो कहीं भतीजे हैं, पत्नी हैं, बहुएँ हैं, लेकिन जैसे एक छतरी में कई सारी तीलियाँ होती हैं, तो इसी प्रकार से वो बृजभूषण शरण सिंह की छत्रछाया में हैं.  इन कॉलेजों के संस्थापक बृजभूषण ही हैं.\" ", "भाजपा विधायक पल्टूराम बताते हैं, \"गोंडा के नंदिनी नगर महाविद्यालय की स्थापना के बाद, सिर्फ देवीपाटन मंडल ही नहीं, अयोध्या मंडल और बस्ती मंडल में भी शिक्षा के क्षेत्र में उन्होंने काफी काम किया है.\" ", "जब नंदिनी नगर कॉलेज के छात्रों से बृजभूषण शरण सिंह पर लगे आरोपों के बारे में पूछा गया तो वे \"नेताजी ज़िंदाबाद!\" के नारे लगाने लगे.", "बलरामपुर के छात्र सोनू तिवारी कहते हैं, \"वो हमारे गार्जियन हैं. वो एक तरह से गरीबों के मसीहा भी हैं. हम लोग उनसे ज़िन्दगी भर जुड़े रहेंगे.\"", "प्रवेश यादव बिहार से हैं और वो कहते हैं कि बृजभूषण के संस्थानों में पढ़ने वाले छात्र, \"उनसे व्यक्तिगत जुड़ाव महसूस करते हैं.\"", "वो बताते हैं, \"यहाँ पढ़ाई सस्ती है, सुविधा अच्छी है. यहाँ सिर्फ बिहार यूपी ही नहीं, कश्मीर, महाराष्ट्र, मध्य प्रदेश और नेपाल के लड़के भी पढ़ने के लिए आते हैं. वो यहाँ एलएलबी और एग्रीकल्चर की पढ़ाई करने आते हैं.\"", "बलरामपुर से सोनू तिवारी चुनावों में छात्रों के इस्तेमाल की बात को गलत बताते हुए कहते हैं, \"उन्होंने लड़कों को कभी प्रचार के लिए नहीं बुलाया, लेकिन अगर आपका कोई व्यक्तिगत जुड़ाव है तो आप प्रचार करेंगे ही.\"", "बिहार के आरा ज़िले से ओंकार सिंह कहते हैं, \"नेताजी हमारे दिल में बसते हैं. अगर यह आरोप झूठे लगे हैं तो फिर इन पहलवानों के खेल पर जीवन भर के लिए पाबंदी लगाई जाए और उनके मेडल वापस लिए जाएँ. नेताजी सिर्फ यहाँ के ही नेता नहीं हैं. पूरे बिहार के नेता भी हैं.\"  ", "आरा से आकर बृजभूषण शरण सिंह के कॉलेज में पढ़ रहे विश्वजीत कुमार सिंह कहते हैं, \"नेताजी हमारे भगवान हैं. मेरे दिल में बसते हैं. अगर बिहार से भी चुनाव लड़ेंगे तो वहाँ से भी जीतेंगे.\" ", "उत्तर प्रदेश के 2017 विधानसभा चुनावों में प्रधानमंत्री नरेंद्र मोदी ने गोंडा में एक रैली के मंच से नक़ल का मुद्दा उठाया था. ", "प्रधानमंत्री मोदी ने अखिलेश यादव सरकार पर निशाना साधते हुए कहा था, \"गोंडा में तो जत्थाबंद नकल का बिज़नेस चलता है, व्यापार चलता है. यहाँ चोरी करने की नीलामी होती है. जो सेंटर मिलता है, वो हर विद्यार्थी के माँ-बाप को कहता है कि देखिए, तीन हज़ार डेली का, दो हज़ार डेली का, पांच हज़ार डेली का. अगर गणित का पेपर है तो इतना, अगर विज्ञान का पेपर है तो इतना. होता है कि नहीं होता है, भाइयों?\"", "रैली में आई जनता कहती है, \"होता है!\"  मोदी पूछते हैं, \"यह ठेकेदारी बंद होनी चाहिए कि नहीं होनी चाहिए?\" जनता कहती है, \"होनी चाहिए!\" मोदी पूछते हैं, \"यह बेईमानी बंद होनी चाहिए कि नहीं होनी चाहिए?\" जनता कहती है, \"होनी चाहिए!\"", "मोदी मंच से कहते हैं, \"यह मेरे देश की भावी पीढ़ी को यह तबाह करने वाला कारोबार है. यह कारोबार बंद होना चाहिए. शिक्षा के साथ यह जो अपराध जुड़ गया है, वो समाज को, आने वाली पीढ़ियों तक तबाह करके रख देता है.\" ", "मोदी नक़ल के मुद्दे पर लगातार पाँच मिनट तक बोलते हैं.    ", "गोंडा के वकील और बृजभूषण के खिलाफ दिल्ली में प्रदर्शन करने वाले रवि प्रकाश पांडेय पुराने भाजपाई थे (31 मई, 2023 को मृत्यु) , और 2017 की मोदी की इस रैली में वो भी मौजूद थे. उन्हें गोंडा में नक़ल पर नरेंद्र मोदी का वह चुनावी भाषण अच्छी तरह याद है.    ", "उन्होंने कहा था, \"भरी चुनावी सभा में इनको (बृजभूषण)  शिक्षा माफिया इंगित किया था.\"", "हमने उनसे पूछा कि शिक्षा माफिया कोई और भी तो हो सकता है, तो रवि प्रकाश पांडेय ने कहा था, \"58 कॉलेज इन्हीं के पास तो हैं, तो इनका अपना उद्योग है. इनके (बृजभूषण के) तमाम स्कूलों में एडमिशन करा लीजिए और सर्टिफिकेट ले लीजिए.\" ", "उन्होंने बताया कि कि योगी सरकार आने के बाद स्कूलों में नक़ल रोकने के लिए कैमरे लगाए गए.", "2022 में एक इंटरव्यू में जब उनसे पूछा गया कि उन्हें नक़ल माफिया कहा जाता है तो उन्होंने जवाब दिया, \"अब जब प्रदेश में नकल का एक माहौल बना है, नकल हो रही है, तो जिसके पास ज़्यादा संस्थान होंगे उसको नकल माफिया कहा जाएगा.\" ", "बृजभूषण शरण सिंह कहते हैं, \"नकल माफिया हम नहीं हैं. नकल माफिया हैं मुलायम सिंह. आज मैं पूछना चाहता हूँ कि अगर नकल के कारण मेरे विद्यालय चलते हैं, तो आज भी सबसे अधिक संख्या में मेरे विद्यालय क्यों हैं? क्योंकि प्राइवेट सेक्टर में हम ही एक ऐसे आदमी हैं कि जिसके पास पूरे के पूरे टीचर हैं और क्वालिफाइड टीचर हैं. मेरे पचासों स्कूल-कॉलेज हैं.\"  ", "नक़ल माफिया के आरोप के बारे में हमने नंदिनी कॉलेज के छात्र प्रवेश यादव से पूछी तो उन्होंने कहा, \"नहीं, ऐसा नहीं है. वो गोंडा में सुविधा दे रहे हैं. ज़ाहिर बात है कि उनके इतने कॉलेज हैं, लेकिन पता नहीं लोगों को क्यों लग रहा है कि वो नक़ल माफिया हैं.\"  ", "गोंडा के गलियारों में एक बात यह भी सुनने को मिलती है कि गोंडा और आसपास के ज़िलों में बृजभूषण शरण सिंह का राजनीतिक कद भाजपा पर निर्भर नहीं है, उनका अपना दम-खम है.", "उनके प्रभाव को बेहतर समझने के लिए बीबीसी की टीम गोंडा में यूपी के निकाय चुनाव वाले मतदान के दिन मौजूद थी. उनके पैतृक इलाके नवाबगंज में हमने नगर पालिका अध्यक्ष के 'निर्दलीय' प्रत्याशी सत्येंद्र कुमार सिंह की प्रचार सामग्री में बृजभूषण की बड़ी-बड़ी तस्वीरें देखीं.", "ऐसा लग रहा था कि बृजभूषण खुलेआम भाजपा के प्रत्याशी के ख़िलाफ़ निर्दलीय सत्येंद्र कुमार सिंह का समर्थन कर रहे हैं.", "लेकिन सत्येंद्र कुमार सिंह का कहना है, \"इस चुनाव से बृजभूषण शरण सिंह जी ने अपनी दूरी बना रखी है. हम लोग उनके बच्चे हैं. यह उनका क्षेत्र है. पोस्टर में लगे फोटो भाजपा सांसद के नाते नहीं हैं, वो इस क्षेत्र के अभिभावक हैं. मेरे लिए भगवान स्वरुप हैं. अगर मैं पॉलिटिक्स में आया हूँ तो 110 प्रतिशत बृजभूषण शरण सिंह जी की वजह से आया हूँ.\"", "वहीं भाजपा के प्रत्याशी जनार्दन सिंह को यूपी जैसे भाजपा शासित राज्य में भय और ख़ौफ़ महसूस हो रहा है. वो कहते हैं, \"गोंडा की राजनीति थोड़ी अलग है. बहुत ज़्यादा नहीं कह सकते हैं, लेकिन यहाँ पर थोड़ा डर का माहौल है.\"", "सत्येंद्र कुमार सिंह की निर्दलीय उम्मीदवारी के बारे में गोंडा से वरिष्ठ पत्रकार जानकी शरण द्विवेदी कहते हैं, \"यह माना जा सकता है कि वो बृजभूषण के इशारे पर चुनाव में हैं, लेकिन इस बार पहलवानों के प्रदर्शन का एक मनोवैज्ञानिक प्रेशर था तो शायद उन्हें लगा कि एक और मोर्चा खोलना मुनासिब नहीं होगा. लेकिन चाहे वो निकाय चुनाव हों या पंचायत चुनाव हों, समय-समय पर बृजभूषण पार्टी के घोषित कैंडिडेट के ख़िलाफ़ निर्दलीय को चुनाव लड़वाते हैं और यह संदेश देते हैं कि अगर हमारे हिसाब से होगा तो होगा, वरना हम अपना रास्ता बनाना भी जानते हैं.\" ", "निकाय चुनाव के नतीजों में निर्दलीय सत्येंद्र सिंह ने 5100 वोटों के साथ जीत दर्ज की और भाजपा के प्रत्याशी जनार्दन सिंह को सिर्फ 150 वोट मिले. ", "बृजभूषण शरण सिंह के विरोधी और भाजपा से जुड़े स्थानीय वकील रवि प्रकाश पांडेय का दावा है कि उन्होंने दो महीने पहले बृजभूषण शरण सिंह के भतीजे और अन्य लोगों के ख़िलाफ़ नज़ूल की सरकारी ज़मीन पर कब्ज़ा करने की शिकायत की. ", "उनका कहना है कि उनकी शिकायत के बाद आख़िरकार सरकार ने बुलडोज़र चलवाया. ", "फरवरी में गोंडा प्रशासन ने बृजभूषण के भतीजे सुमित सिंह और आठ अन्य लोगों पर गोंडा के सिविल लाइंस में तीन एकड़ सरकारी ज़मीन पर कब्ज़ा करने और धोखाधड़ी का मुक़दमा दर्ज किया और बुलडोज़र से कब्ज़े को गिराया दिया.  ", "वकील रवि प्रकाश ने कहा कि यह कार्रवाई इसलिए हुई क्योंकि उन्होंने गोंडा में भू-माफ़िया के खिलाफ मुहिम चलाई. उनका दावा है जब बात मुख्यमंत्री योगी आदित्यनाथ तक पहुँची तब प्रशासन का बुलडोज़र चला, मुक़दमा दर्ज हुआ और पचास करोड़ की ज़मीन छुड़वाई गई.  ", "जनवरी 2023 में जब बृजभूषण शरण सिंह पर पहली बार यौन शोषण का आरोप लगा तो उनका एक वीडियो वायरल हुआ था.", "वीडियो में वो कहते हैं, \"मेरे जीवन में मेरे हाथ से एक हत्या हुई है. लोग कुछ भी कहें, मैंने एक हत्या की है. रविंदर को जिस आदमी ने मारा है, मैंने हाथ छुड़ा करके उसको तुरंत राइफल से उसकी पीठ पर रख करके मार दिया और वो मर गया.\"", "सूरज सिंह समाजवादी पार्टी नेता हैं. उनके चाचा पंडित सिंह अखिलेश यादव सरकार में कैबिनेट मंत्री रह चुके हैं. जिस रविंदर को गोली मारने वाले की हत्या की बात बृजभूषण शरण सिंह कैमरे पर कर रहे थे, वो रविंदर सूरज सिंह के पिता है. बृजभूषण रविंदर सिंह को अपना दोस्त बताते थे.  ", "उस घटना के तीन दशक बाद रविंदर सिंह के बेटे और गोंडा में समाजवादी पार्टी के नेता सूरज सिंह कहते हैं कि बृजभूषण \"हमारे पक्के राजनीतिक दुश्मन हैं.\" ", "उनके पिता की हत्या के 10 साल बाद 1993 में बृजभूषण शरण सिंह पर उनके चाचा और सपा से पूर्व कैबिनेट मंत्री पंडित सिंह की हत्या का प्रयास का आरोप लगा.", "सूरज सिंह कहते हैं, \"21 गोलियां लगीं थीं. उस वक्त मुलायम सिंह जी मुख्यमंत्री थे और गोली लगने के मात्र 20 मिनट के भीतर ही उन्होंने अपना सरकारी हेलीकॉप्टर भेजकर मेरे पिता को एयरलिफ्ट कराया.\" ", "पंडित सिंह तब बच गए थे, अब उनका निधन हो चुका है, पिछले साल दिसंबर में पंडित सिंह की हत्या के प्रयास के मुकदमे में अदालत ने बृजभूषण को बरी कर दिया. सूरज सिंह ने इस फैसले को हाईकोर्ट में चुनौती दी है. ", "दिल्ली के वरिष्ठ पत्रकार विवेक वार्ष्णेय ने बृजभूषण शरण सिंह के ख़िलाफ़ चले टाडा के मामले की रिपोर्टिंग की थी, वे इस मामले को याद करते हुए बताते हैं कि बृजभूषण पर 1997 में दाऊद इब्राहिम के चार साथियों को शरण देने का आरोप लगा था.", "विवेक वार्ष्णेय बताते हैं कि 1997 में बृजभूषण शरण सिंह ने छह महीने दिल्ली के तिहाड़ जेल में बिताए. उन पर आतंकवाद विरोधी कानून टाडा के तहत मुकदमा दर्ज था. ", "उन पर दाऊद इब्राहिम के चार सहयोगियों सुभाष सिंह ठाकुर, जयेन्द्र (भाई) ठाकुर, परेश मोहन देसाई और श्याम किशोर गरिकापट्टी को दिल्ली में अपने सरकारी निवास में पनाह देने का आरोप था. ये चारों लोग मुंबई के जेजे अस्पताल शूटआउट कांड के अभियुक्त थे.", "उस वक्त केंद्र में भाजपा की वाजपेयी सरकार थी और वो खुद भाजपा के लोकसभा सांसद थे. वार्ष्णेय बताते हैं, \"एडिशनल सेशंस जज शिव नारायण ढींगरा ने सबूतों के अभाव में बृजभूषण शरण सिंह को आरोपों से बरी कर दिया था.\" ", "वे बताते हैं, \"जज ने सीबीआई को ढंग से जांच न करने और ठीक से सबूत न जुटाने के लिए फटकार लगाई थी, जिसकी वजह से बृजभूषण शरण सिंह को मामले में बरी कर दिया गया था.\"  ", "बृजभूषण के 2019 लोकसभा के चुनावी हलफ़नामे के मुताबिक़ उनके खिलाफ चार मामले विचाराधीन हैं जिसमें हत्या का प्रयास, डकैती, सरकारी अधिकारी के साथ मारपीट और चुनाव आचार संहिता उल्लंघन के मामले हैं. ", "गोंडा के पत्रकार जानकी शरण द्विवेदी कहते हैं, \"1998 में जब लोकसभा का चुनाव हुआ तो बृजभूषण जेल में बंद थे. उनकी पत्नी केतकी सिंह को भाजपा ने टिकट दिया और वो लोकसभा सदस्य चुनी गईं.\"  ", "बृजभूषण का इतिहास तलाशते हम गोंडा के नवाबगंज थाने में पहुंचे जो उनके गांव के करीब है. थाने के अंदर टंगी हिस्ट्रीशीटर्स की सूची में बृजभूषण शरण सिंह का नाम लिखा हुआ था.", "पुलिस के मुताबिक़ बृजभूषण शरण सिंह की हिस्ट्रीशीट 1987 में खुली थी उसमें 38 मुकदमों का ज़िक्र है.", "अगर उनके 2019 के चुनावी हलफ़नामे की बात करें तो उसमें चार मुकदमों का ज़िक्र है, इनमें से बाबरी मस्जिद विध्वंस वाले में मामले में वे बरी हो चुके है,  साथ ही,  सपा नेता पंडित सिंह की हत्या के प्रयास के मामले में भी बरी हो चुके हैं लेकिन फ़ैसले को कानूनी चुनौती दी गई है.  ", "जब बृजभूषण शरण सिंह के करीबी माने जाने बलरामपुर से विधायक पल्टूराम 2021 में विधानसभा चुनावों से ठीक पहले, पहली बार मंत्री बने तो इसका श्रेय उन्होंने योगी आदित्यनाथ और बृजभूषण शरण सिंह दोनों को दिया.", "पल्टूराम का मानना है कि लंबे संसदीय कार्यकाल के दौरान योगी और ब्रजभूषण शरण सिंह के अच्छे रिश्ते रहे हैं. ", "वो कहते हैं, \"योगी जी और सांसद जी का सम्बन्ध बहुत पहले से चला आ रहा है. वो दोनों साथ-साथ सांसद होते थे. मैं कई बार उनके साथ मिलकर उनका आशीर्वाद लेता रहता था. दोनों के सम्बन्ध बहुत अच्छे हैं.\" ", "लेकिन पत्रकार जानकी शरण द्विवेदी इससे अलग राय रखते हैं और कहते हैं, \"यह आम चर्चा है, ऐसा लगता है कि मुख्यमंत्री जी से इनके रिश्ते बहुत अच्छे नहीं हैं.\"", "कुछ लोग कहते हैं कि पार्टी फिलहाल बृजभूषण पर ज़्यादा मेहरबान नज़र नहीं आ रही है लेकिन कुछ लोग ये भी कहते हैं कि इतने हंगामे के बावजूद उन पर कार्रवाई न होना ये दिखाता है कि पार्टी उनके साथ है.  ", "जानकी शरण द्विवेदी कहते हैं, \"बताया जाता है कि हाल ही के निकाय चुनाव में जब भाजपा के प्रदेश अध्यक्ष की अवध क्षेत्र के सांसदों की बैठक में बृजभूषण शरण सिंह भी शामिल हुए थे. जब इनसे राय देने को कहा गया तो इन्होंने कहा कि हम पार्टी अध्यक्ष से बाद में मिलकर अपनी राय देंगे लेकिन बताते हैं कि इन्हें अलग से मिलने के लिए समय नहीं दिया गया.\"", "लेकिन बात वहीं पर ख़त्म नहीं हुई. बृजभूषण ने मुख्यमंत्री से पहले भाषण दिया तो उसमें उन्होंने एक शेर सुनाया, \"मैं महफ़िल का फ़र्द हूँ, बिछावन नहीं हूँ.\"", "द्विवेदी कहते हैं, \"यह संकेत उन्होंने मुख्यमंत्री और पार्टी प्रदेश अध्यक्ष की जनसभा में सार्वजनिक रूप से दिया था कि उन्हें बिना इज़्ज़त दिए इस्तेमाल नहीं किया जा सकता.\"", "बृजभूषण शरण सिंह पर लगे यौन शोषण के आरोपों पर भाजपा के केंद्र और राज्य के बड़े-बड़े प्रवक्ता फिलहाल खुलकर उनके बचाव में मैदान में नहीं उतरे हैं लेकिन जो उनके एहसानमंद हैं वो खुलकर बोल रहे हैं.", "पल्टूराम बलरामपुर की आरक्षित सीट से दूसरी बार भाजपा के विधायक चुने गए हैं. अजय सिंह गोंडा के कर्नलगंज से भाजपा विधायक हैं.  भाजपा भले ही चुप है, लेकिन पल्टूराम और अजय सिंह जैसे पार्टी के विधायक, दोनों बृजभूषण शरण सिंह के बचाव में मैदान में उतर चुके हैं.", "पल्टूराम पहलवानों के प्रदर्शन को कांग्रेस की साज़िश बताते हुए कहते हैं, \"यह माननीय सांसद जी के राजनीतिक चरित्र को खराब करना चाहते हैं. माननीय सांसद जी आम जनता के दिलों में बसते हैं.", "विधायक अजय सिंह कहते हैं, \"आदरणीय बृजभूषण हमारे पितातुल्य हैं और हम उन्हें शुरुआती दौर से जानते हैं. लगाया गया आरोप निराधार है. यह षड्यंत्र है और वजह उनकी लोकप्रियता और जनप्रियता है. आपको मालूम होगा की पूर्वांचल में आदरणीय नेताजी के कद का कोई नेता नहीं है.\"", "पल्टूराम बताते हैं कि वो बृजभूषण शरण सिंह का नाम अपने स्टूडेंट पॉलिटिक्स के ज़माने से सुनते आ रहे हैं और उन्हीं के समर्थन से  पल्टूराम  और उनके परिवार ने राजनीतिक ऊंचाइयाँ छुईं और 2021 में योगी सरकार में मंत्री बने.", "भाजपा विधायक पल्टूराम कहते हैं, \"हम जैसे कई लोग हैं जो राजनीति में उपेक्षित थे, उन्हें पार्टी के साथ-साथ मुख्यधारा में जोड़ने का काम किया है.\"", "किसी क्षेत्र से गहरा रिश्ता बनाए रखने के बारे में वो कहते हैं, \"बलरामपुर लोक सभा क्षेत्र से वो सांसद पहले रह चुके हैं, लेकिन आज भी विभिन्न कार्यक्रमों में उनका आना-जाना लगा रहता है. सम्बन्ध वो हमेशा के लिए बनाते हैं.\"", "साल 2008 में जब समाजवादी पार्टी ने मनमोहन सिंह सरकार को न्यूक्लियर डील से जुड़े विश्वास प्रस्ताव पर समर्थन दिया तो भाजपा के कुछ सांसदों पर भी क्रॉस वोटिंग के आरोप लगे.", "पत्रकार जानकी शरण द्विवेदी कहते हैं कि, \"बताया गया कि इसका नतीजा हुआ कि उसी समय से इनको एक तोहफे के रूप में वाई श्रेणी की सुरक्षा प्रदान की गई और यूपीए सरकार से मिली सुरक्षा चलती चली आ रही है.\"", "एक वीडियो इंटरव्यू में बृजभूषण ने क्रॉस-वोटिंग की बात स्वीकार की लेकिन इसके लिए उन्होंने अपनी पार्टी की बेरुख़ी को ज़िम्मेदार ठहराया.   2017 में जब मनोहर पर्रिकर को गोवा के विधानसभा चुनावों में बहुमत नहीं मिला तो भाजपा ने बृजभूषण शरण सिंह को एक बड़ी ज़िम्मेदारी सौंपी. ", "एक प्राइवेट जेट भेजकर बृजभूषण शरण सिंह को गोवा फॉरवर्ड पार्टी के विधायक विजय सरदेसाई और उनके दो विधायकों को जोड़ने का काम दिया गया, इसमें वे कामयाब रहे और पार्टी के संकटमोचक की तरह दिखे. ", "विजय सरदेसाई प्रोग्रेसिव रेसलिंग एसोसिएशन ऑफ़ गोवा के अध्यक्ष हैं और कुश्ती की वजह से उनकी बृजभूषण से दोस्ती है.   ", "सिर्फ गोवा ही नहीं, महाराष्ट्र के मुख्यमंत्री एकनाथ शिंदे और उप-मुख्यमंत्री देवेंद्र फडणवीस के भी काफी करीब माने जाते हैं, और अप्रैल में शिंदे और फडणवीस के अयोध्या दौरे में वो उनके साथ कंधे से कंधा मिलाते हुए नज़र आए.", "बीबीसी ने इस सभी पहलुओं और आरोपों पर सांसद बृजभूषण शरण सिंह से विस्तार से उनका पक्ष जानने के कई प्रयास किए. उनके एक प्रतिनिधि ने कहा कि 'किसी भी तरह की सफ़ाई देना ग़ैर-ज़रूरी है.'"]}
{"Headline": "भारत का पहला जनरल पोस्ट ऑफ़िस जहां बिग बेन के कारीगर ने लगाई थी घड़ी", "Content": ["1780 में कलकत्ता (अब कोलकाता) पहुंचने के बाद मिसेज एलिजा फे सुदूर इंग्लैंड में रहने वाले अपने परिजनों को जो पत्र भेजा था उसका मजमून यही था. उन्होंने इस महानगर में लंबा अरसा बिताया था.", "इस दौरान अपने घर भेजे गए पत्रों में वो कलकत्ता के प्रति अपने लगाव का बेहद बारीकी और संवेदनशीलता के साथ ज़िक्र करना नहीं भूलतीं.", "एलिजा फे मूलतः एक ट्रैवल राइटर थीं. 1779 में एक आयरिश बैरिस्टर एंथनी फे से शादी के बाद यह दंपति उसी साल अप्रैल में भारत के लिए रवाना हुआ था.", "फ्रांस, आल्प्स पर्वत श्रृंखला, इटली, वहां से जहाज से अलेक्जेंड्रिया, उसके बाद रेगिस्तान और लाल सागर पार कर ये दोनों नवंबर की शुरुआत में कालीकट के मालाबार तट पर पहुंचे थे जहां हैदर अली के निष्ठावान अधिकारियों ने उनको गिरफ़्तार कर लिया था.", "क़रीब 15 हफ़्ते उन्हें क़ैद में रहना पड़ा, जिसकी वजह से इंग्लैंड छोड़ने के एक साल से भी अधिक समय के बाद मई, 1780 में वो तब के कलकत्ता पहुंचे थे.", "ऊपर जिस पत्र की चर्चा की गई है उसे एलिजा ने यहां पहुंचने के बाद लिखा था. इसका ये भी मतलब है कि तब भारत से डाक सेवा शुरू हो चुकी थी.", "कोलकाता में हुगली के किनारे नेताजी सुभाष रोड पर स्थाप्त्य की दृष्टि से लाजवाब यह सफ़ेद इमारत भले वर्ष 1864 में बनी थी लेकिन महानगर में डाक सेवा उससे क़रीब 90 साल पहले वर्ष 1774 में ही शुरू हो गई थी.", "यह बात शायद कम लोगों को ही पता है कि यह इमारत जहां बनी है वहां कभी फोर्ट विलियम यानी अंग्रेज़ी सेना का मुख्यालय हुआ करता था. कोलकाता में 1774 में डाक सेवा शुरू करने का श्रेय वॉरेन हेस्टिंग्स को दिया जाता है.", "उनके दौर में जो पोस्ट ऑफिस शुरू हुआ था वह ओल्ड पोस्ट ऑफिस स्ट्रीट पर था. रेडफर्न नामक एक सज्जन यहां पहले पोस्ट मास्टर जनरल बने थे.", "वर्ष 1864 में पुराने फोर्ट विलियम के अवशेषों पर बने इस जीपीओ भवन का डिजाइन वाल्टर बी.ग्रेनविल (1819-1874) ने तैयार किया था.वो वर्ष 1863 से 1968 तक केंद्र सरकार के वास्तु सलाहकार रहे थे. ग्रेनविल एक मशहूर वास्तुकार थे. उन्होंने इंडियन म्य़ूजियम और कलकत्ता हाईकोर्ट के नक्शे भी बनाए थे.", "मौजूदा जीपीओ भवन का निर्माण वर्ष 1700 में बने पुराने फोर्ट विलियम की जगह पर किया गया है. फोर्ट विलियम के उस भवन को वर्ष 1756 के हमले में सिराजुद्दौला ने बर्बाद कर दिया था.", "जीपीओ भवन अपनी भव्य ऊंची गुंबद वाली छत (220 फुट से अधिक ऊँची) और लंबे आयोनिक-कोरिंथियन खम्भों के लिए मशहूर है. ", "यहाँ एक डाक संग्रहालय भी है जिसे 1884 में बनाया गया था. उसमें कलाकृतियों और डाक टिकटों के संग्रह को प्रदर्शित किया गया है.", "इस भवन के निर्माण का जिम्मा महानगर की कंपनी मैकिनटोश बर्न लिमिटेड को सौंपा गया. वर्ष 1864 में निर्माण कार्य शुरू होने के बाद इसे पूरा होने में क़रीब चार साल का समय लगा. ", "उसी साल यानी 1868 में दो अक्तूबर को इसे आम लोगों के लिए खोल दिया गया. ", "उस समय इस भवन के निर्माण में छह लाख रुपये से कुछ ज्यादा रकम खर्च हुई थी.", "इस दो-मंजिला भवन की निचली मंजिल का क्षेत्रफल 49,471 वर्ग फुट और पहली मंजिल का 29,713 वर्ग फुट है. ", "फिलहाल यह भवन भारतीय पुरातत्व सर्वेक्षण की हेरिटेज सूची में शामिल है. वर्ष 1896 में इस भवन के गुंबद पर चमकदार डायल वाली एक घड़ी लगाई गई. ", "इस घड़ी को लंदन की उसी घड़ीसाज कंपनी व्हाइटचैपल बेल फाउंड्री ने बनाया था जिसने वहां एलिजाबेथ टावर पर दूसरा बिग बेन बनाया.", "वर्ष 2018 में इस भवन के डेढ़ सौ साल पूरे होने कई कार्यक्रम आयोजित किए गए थे. अभी बीते साल ही यहां एक पार्सल कैफे खोला गया था जो देश में अपनी तरह का पहला कैफे है. ", "अपने कामकाज के सिलसिले में पोस्ट ऑफिस आने वाले लोग इसमें बैठ कर चाय-नाश्ता कर सकते हैं. इस कैफे में खाने-पीने के साथ ही पार्सल बुकिंग काउंटर की भी सुविधा है.", "इस मौके पर तत्कालीन पोस्ट मास्टर जनरल नीरज कुमार ने बताया था, \"इस कैफे की शुरुआत का मकसद मौजूदा पीढ़ी के साथ डाक विभाग संबंधों को मजबूत करना है. युवा पीढ़ी में से ज्यादातर को इस भवन और इसके समृद्ध इतिहास के बारे में ज्यादा जानकारी नहीं है. कैफे के बहाने ही सही, लोग यहां आने लगे हैं.\"", "इस कैफे में पहुंचने वाले प्रेसिडेंसी के छात्र सुशांत कुमार दास बताते हैं, \"यहां कैफे में आया तो इस भवन के समृद्ध इतिहास के बारे में ऐसी बातें भी पता चलीं जो मैंने पहले नहीं सुनी थी. अब तो मैं अक्सर यहां आता हूं.\"", "कोलकाता में डाक की व्यवस्था महज ईस्ट इंडिया कंपनी के पत्रों को भेजने के लिए शुरू हुई थी. लेकिन बाद में अंग्रेज़ अधिकारियों को भी मुफ़्त पत्र भेजने की सुविधा मुहैया करा दी गई.", "ब्रिटिश शासकों ने इसके बाद सोचा कि आखिर डाक को भेजने और लाने का खर्च कैसे निकलेगा?", "इस सवाल का जवाब तलाशते हुए आम लोगों के लिए भी पत्र भेजने की सुविधा खोल दी गई. लेकिन तब उसके लिए मामूली खर्च देना होता था. ", "उसके बाद निजी पत्रों की तादाद और एक से दूसरे शहर तक सामान भेजने में तेजी आई. इसके साथ ही जीपीओ की आय भी बढ़ने लगी.", "आज के फ़ोन, ईमेल और मोबाइल दौर में पत्र भेजने वालों की तादाद भले बहुत कम रह गई है, इस भवन का इतिहास अब भी बेहद चमकदार है.", "वरिष्ठ पत्रकार तापस मुखर्जी इस भवन के स्वर्णिम दिनों के गवाह रहे हैं.", "कोलकाता के सबसे बड़े अख़बार समूह में क़रीब चार दशक की नौकरी के बाद अब गुड़गांव में रह रहे मुखर्जी बताते हैं, \"पत्रकारिता के शुरुआती दिनों में देश की विभिन्न पत्र-पत्रिकाओं में लेख और रिपोर्ट्स भेजने का जीपीओ ही अकेला जरिया था. ", "वो कहते हैं, ''सत्तर के दशक में तो यहां लंबी कतारें लगती थीं. डाक से संबंधित हर चीज यहां मिलती थी. तकनीकी विकास और ख़ासकर इंटरनेट और मोबाइल फ़ोन के बढ़ते प्रचलन ने यहां भीड़ बेशक घटा दी है लेकिन यह भवन एक जीता जागता धरोहर है.\"", "शुरुआती दौर में आम लोगों के पत्र या पार्सल उन तक पहुंचाने वालों को डाकिया नहीं, बल्कि रनर कहा जाता था. ", "तब जो पोशाक वो पहनते थे वो, बैज और बेल्ट यहां बने म्यूजियम में संरक्षित हैं.", "यह भवन अब कोलकाता की प्रमुख पहचान बन चुका है.", "मध्य कोलकाता में इस भवन के स्थान पर ही कभी पहला फोर्ट विलियम बना था. तब हुगली नदी इसके एकदम क़रीब थी. ", "पोस्ट ऑफिस भवन में लगी कुछ पुरानी तस्वीरों में भवन के ठीक पीछे जहाज के मस्तूल भी देखे जा सकते हैं."]}
{"Headline": "", "Content": []}
{"Headline": "कैंपा कोला: इतिहास के फ्रीज़र से दशकों बाद वापसी, जानिए पुरानी कहानी", "Content": ["अब रिलायंस इंडस्ट्रीज लिमिटेड (आरआईएल) के चेयरमैन मुकेश अंबानी ने देश के सॉफ्ट ड्रिंक बाजार में ज़ोर-आज़माइश करने के लिए क़मर कस ली है लेकिन वहाँ सन्नाटा छाया हुआ है.", "एक ज़माना था जब यहाँ हर समय कैंपा कोला की बोतलों को सप्लाई करने वाली दर्ज़नों गाड़ियाँ खड़ी रहा करती थीं, इस बिल्डिंग के मेन गेट के बाहर लक्ज़री कारों की लाइन लगी रहती थी जिन्हें उनके ड्राइवर साफ़ कर रहे होते थे.", "बहरहाल, मुकेश अंबानी अपनी कंपनी रिलायंस रिटेल के ज़रिए सॉफ्ट ड्रिंक मार्केट में उतर रहे हैं, कुछ समय पहले रिलायंस रिटेल के 1970 और 1980 के दशक के सबसे चर्च‍ित सॉफ्ट ड्रिंक ब्रैंड कैंपा कोला के टेकओवर करने की ख़बर आने के बाद लग रहा था कनॉट प्लेस में कैंपा कोला फैक्ट्री में फ़िर से हलचल शुरू हो जाएगी.", "इस पुरानी फ़ैक्ट्री में एक जमाने में पहले कोका कोला और फिर कैंपा कोला का उत्पादन होता था, उत्पादन की प्रकिया को फैक्ट्री के बाहर से भी देखा जा सकता था क्योंकि फैक्ट्री में लगे शीशों के पीछे बोतलों में सॉफ्ट ड्रिंक मशीन के ज़रिए एक कन्वेयर बेल्ट पर भरी जाती थीं.", "राजधानी के चार्टर्ड एकाउंटेंट राजन धवन याद करते हैं, \"जब मैं दिल्ली पब्लिक स्कूल, मथुरा रोड में पढ़ता था तब इस कोका कोला की फैक्ट्री हम स्कूल की तरफ से कई बार घूमने आए थे, यहाँ पर मैनेजमेंट की तरफ से स्कूल के बच्चों को गिफ़्ट वगैरह मिलते थे, फिर सीए बनने के बाद जब 1980 के दशक के अंतिम सालों में इधर आना हुआ तो ये बंद होने लगी थी, देखते-देखते एक शानदार फैक्ट्री खत्म हो गई, कभी-कभी सोचता हूँ कि  इधर काम करने वाले कहां गए होंगे.\"", "अब गर्मियों के महीने चालू हो चुके हैं, जल्दी ही पारा चढ़ने लगेगा, बस तब ही रिलायंस का कैंपा लैमन तथा कैंपा ऑरेंज बाजार में पेप्सीको और कोका-कोला को टक्कर देने के लिए आ जाएगा. रिलायंस ने पिछले साल प्योर ड्रिक्स से कैंपा कोला ब्रांड को 22 करोड़ रुपये में ख़रीद लिया था.", "दिनभर: पूरा दिन,पूरी ख़बर", "इस बीच, रिलायंस की तरफ़ से कहा गया है कि उसके शीतल पेय सबसे पहले आंध्र प्रदेश तथा तेलंगाना में लांच होंगे, उसके बाद वे सारे देश में लांच होते रहेंगे, बेशक, रिलायंस का यह कहना सही है कि बुज़ुर्ग हो रहे हिन्दुस्तानियों को कैंपा कोला के स्वाद की यादें हैं. उन्होंने इसे अपने बचपन में खूब पिया है पर रिलायंस का फोकस तो सभी उम्र के कस्टमर हैं.", "रिलायंस कंज़्यूमयर प्रोडक्ट्स इन सॉफ्ट ड्रिंक्स को लांच कर रही है, अभी तक साफ़्ट ड्रिंक्स मार्केट में पेप्सी और कोक का तगड़ा कब्ज़ा है. कोका कोला का 51 फ़ीसद बाज़ार पर और पेप्सीको का 34 फ़ीसद बाज़ार पर कब्ज़ा है. ", "अब आप अंदाज़ा लगा सकते हैं कि बाज़ार का रुख़ किस तरफ़ है, इनके अलावा बहुत से लोकल शीतल पेय उत्पाद भी बाज़ार में मौजूद हैं. सॉफ़्ट ड्रिंक के खेल में विज्ञापन बहुत अहमियत रखता है.", "पेप्सीको और कोका कोला का हर साल विज्ञापनों पर सैकड़ों करोड़ का बजट होता है. ज़ाहिर है, रिलायंस को अगर सॉफ़्ट ड्रिंक्स बाज़ार में अपने लिए जगह बनानी है तो उसे काफ़ी विज्ञापन करना होगा.", "जिन दिनों कैंपा कोला के जलवे थे तब इसका ब्रांड एम्बेसेडर सलमान खान हुआ करते थे, अब ये देखने वाली बात है कि रिलायंस किस सेलिब्रेटी को कैंपा कोला का ब्रांड एंबेसेडर बनाता है.", "आईपी यूनिवर्सिटी में बिजनेस एंड मार्केटिंग के प्रोफ़ेसर डॉ. सुधीर बिष्ट कहते हैं, \"मैं मानता हूँ कि रिलायंस में यह क्षमता है कि वो पेप्सीको तथा कोका कोला को चुनौती दे सके, पर बिना ज़ोरदार विज्ञापन किए बात नहीं बनेगी, विज्ञापन का तो हल्ला बोलना होगा नए ब्रांड को लांच करने के लिए.\"", "वे यह भी कहते हैं कि चूंकि भारत का सॉफ़्ट ड्रिंक्स बाज़ार सालाना हज़ारों करोड़ रुपये का है, तो रिलायंस अपने नए उत्पादों को बाज़ार में स्थापित करने के लिए कोई कसर तो नहीं छोड़ेगी.", "रिलायंस  को उम्मीद है कि कैंपा कोला की बाज़ार में नए रूप में वापसी का उपभोक्ता स्वागत करेंगे, वे इसे हाथों-हाथ लेंगे, रिलायंस ने अपने नए लांच होने जा रहे उत्पादों का स्लोगन रखा है, \"द ग्रेट इंडियन टेस्ट\".", "राजधानी के मशहूर वाटर पार्क फन एंड फूड विलेज के चेयरमेन संतोख चावला कहते हैं, \"मुझे जो जानकारी मिल रही है, उस हिसाब से तो रिलायंस के कैंपा के दाम भी कोई ज़्यादा नहीं हैं. मुझे लगता है कि कीमत की वजह से भी उसे बाज़ार में जगह बनाने का मौका मिलेगा.\"", "कैंपा कोला की बाज़ार में दोबारा लांचिंग पर बात करते हुए संतोख चावला कुछ भावुक से हो गए.", "वे कहने लगे कि उनके परिवार के सरदार मोहन सिंह और उनके पुत्र चरणजीत सिंह से पारिवारिक संबंध थे. ये सरदार मोहन सिंह वही हैं जिनके नाम पर दिल्ली की एक मशहूर इमारत है जो जींस के बाज़ार के तौर पर जानी जाती है--मोहन सिंह प्लेस.", "सरदार मोहन सिंह की मृत्यु के बाद चरणजीत सिंह ने कैंपा कोला और अपने दूसरे कारोबार को बुलंदियों पर पहुँचाया था, चरणजीत सिंह के पिता सरदार मोहन सिंह भारत में कोका कोला के बिज़नेस को शुरू करने वालों में से एक थे.", "वे नई दिल्ली नगर परिषद (एनडीएमसी) के नामित उपाध्यक्ष भी रहे, उन्होंने जनपथ में तिब्बत मार्केट तथा डिफेंस क़ॉलोनी स्थापित करने में भी अहम रोल निभाया था.", "चरणजीत सिंह को कांग्रेस ने 1980 के लोकसभा चुनाव में साउथ दिल्ली सीट से टिकट दिया, उनके सामने जनता पार्टी के नेता विजय कुमार मल्होत्रा थे, चरणजीत सिंह अपनी कैंपेन में पैसा खूब बहा रहे थे.", "उस दौर में चुनाव आयोग का चाबुक नहीं चलता था, तब चुनावों में उम्मीदवारों के खर्च पर आज के समय की तरह नज़र नहीं रखी जाती थी. ", "उनके लिए शंकर मार्केट के दुकानदार भी कैंपेन कर रहे थे, चुनाव में चरणजीत सिंह ने विजय कुमार मल्होत्रा को शिकस्त दी तो इस तरह दिल्ली ने पहली बार लोकसभा में किसी सिख सांसद को भेजा.", "उन्होंने विजय कुमार मल्होत्रा को लगभग एक लाख मतों से शिकस्त दी, महत्वपूर्ण ये भी है कि उस लोकसभा चुनाव में सिर्फ़ नई दिल्ली सीट से अटल बिहारी वाजपेयी विजयी हुए थे, बाकी छह सीटों पर कांग्रेस को ही विजय मिली थी, चरणजीत सिंह एक कीर्तिमान बना गए थे.", "उनसे पहले या बाद में कभी दिल्ली से कोई सिख लोकसभा नहीं पहुँचा. उन्हीं चरणजीत सिंह ने 1982 के एशियाई खेलों के समय होटल ली-मेरिडियन खोला, इसे राजधानी के सबसे लक्ज़री होटलों में से एक माना जाता है.", "कैंपा कोला को प्योर ड्रिंक्स ग्रुप ने देश में 1975 में इमरजेंसी लगने के बाद लांच किया था.", "दरअसल, इमरजेंसी के बाद जब लोकसभा के चुनाव हुए तो जनता पार्टी जीती, उसमें उद्योग मंत्री जॉर्ज फर्नांडीज बने. उन्होंने कोका कोला का भारत में उत्पादन बंद करवा दिया था. ", "सरदार मोहन सिंह की कंपनी प्योर ड्रिंक्स तो कोका कोला का उत्पादन करके मोटी कमाई कर रही थी, तब तक पेप्सी की भारत में एंट्री नहीं हुई थी.", "जनता पार्टी सरकार के फ़ैसले के बाद प्योर ड्रिंक्स ने तुरंत कैंपा कोला लाँच कर दिया, कोका कोला को देश से बाहर का रास्ता दिखाने के बाद सरकार ने डबल सेवन शीतल पेय लांच किया, उसका नाम डबल सेवन इसलिए रखा गया था क्योंकि 1977 के चुनाव में ही जीतकर कांग्रेस विरोधी सरकार आई थी.", "डबल सेवन का फ़ार्मूला सेंट्रल फूड टेक्नालीज रिसर्च इंस्टीच्यूट, मैसूर ने विकसित किया था, हालांकि उसे ग्राहकों का ख़ास प्यार नहीं मिला. ", "इस बीच, आर्थिक उदारीकरण के बाद कोका कोला की भारत में 1991 के बाद फिर से वापसी हो गई. यह याद रखा जाए कि प्योर ड्रिंक्स ही कोका कोला को 1949 में भारत में लाई थी, उन्हें अमेरिकी कंपनी ने भारत में कोका कोला के उत्पादन तथा बेचने का लाइसेंस दिया था.", "ज़ाहिर है, कोका कोला के उत्पादन बंद होने के बाद प्योर ड्रिंक्स ने कैंपा कोला को लांच किया और क़रीब एक-डेढ़ दशक तक बाज़ार में अपना कब्ज़ा बनाए रखा, पर पेप्सी के भारत के बाज़ार में आने के बाद प्योर ड्रिंक्स ने घुटने टेक दिए, तब तक चरणजीत सिंह का भी निधन हो गया, कंपनी ने अपने आपको होटल ली मेरिडियन के बिजनेस तक सीमित कर लिया था. "]}
{"Headline": "", "Content": []}
{"Headline": "सद्दाम हुसैन के इराक़ पर 20 साल पहले अमेरिका और उसके सहयोगियों ने हमला क्यों किया?", "Content": ["अमेरिका ने कहा कि इराक़ के पास सामूहिक विनाश के हथियार हैं और यह अंतरराष्ट्रीय शांति के लिए खतरा है, लेकिन ज़्यादातर देशों ने इसके ख़िलाफ़ सैन्य कार्रवाई का समर्थन करने से इनकार कर दिया. ", "1990-1991 के खाड़ी युद्ध में अमेरिका ने एक बहुराष्ट्रीय गठबंधन का नेतृत्व किया था. इस गठबंधन ने इराक़ी सेना को कुवैत छोड़ने के लिए मजबूर किया था.", "इसके बाद संयुक्त राष्ट्र सुरक्षा परिषद ने प्रस्ताव 687 पारित कर इराक़ को सामूहिक विनाश के अपने सभी हथियारों को नष्ट करने का आदेश दिया. ", "सामूहिक विनाश के हथियार की परिभाषा में परमाणु, जैविक, रासायनिक हथियार के साथ लंबी दूरी की बैलिस्टिक मिसाइलें आती हैं.  ", "साल 1998 में इराक़ ने संयुक्त राष्ट्र के हथियार निरीक्षकों के साथ सहयोग करने से इनकार कर दिया, जिसके बाद अमेरिका और ब्रिटेन ने इराक़ पर हवाई हमले किए. ", "11 सितंबर 2001 को न्यूयॉर्क के वर्ल्ड ट्रेड सेंटर और वाशिंगटन में पेंटागन पर अल-कायदा के हमलों के बाद से तत्कालीन राष्ट्रपति जॉर्ज डब्ल्यू बुश प्रशासन ने इराक़ पर हमले की योजना बनानी शुरू कर दी थी. ", "राष्ट्रपति बुश ने दावा किया था कि सद्दाम हुसैन इराक़ में सामूहिक विनाश के हथियारों का भंडारण और निर्माण जारी रखे हुए हैं. बुश ने इराक़, ईरान और उत्तर कोरिया को अंतरराष्ट्रीय \"बुराई की धुरी\" का हिस्सा बताया था. ", "दिनभर: पूरा दिन,पूरी ख़बर", "अक्टूबर 2002 में अमेरिकी कांग्रेस ने इराक़ के ख़िलाफ़ सैन्य बल के प्रयोग की मंजूरी दे दी.", "लंदन में विदेशी मामलों के थिंक टैंक चैथम हाउस में अमेरिका प्रोग्राम के निदेशक डॉ लेस्ली विंजामुरी कहते हैं, \"वाशिंगटन में कई लोग मानते हैं कि इराक़ के पास सामूहिक विनाश के हथियार होने के महत्वपूर्ण सबूत थे और इससे वास्तविक ख़तरा था.\"", "फ़रवरी 2003 में तत्कालीन अमेरिकी विदेश मंत्री कॉलिन पॉवेल ने संयुक्त राष्ट्र सुरक्षा परिषद से इराक़ के ख़िलाफ़ सैन्य कार्रवाई को हरी झंडी देने के लिए कहा. उन्होंने कहा कि इराक़ सामूहिक विनाश के हथियार प्रोग्राम जारी रख कर पिछले प्रस्तावों का उल्लंघन कर रहा है. ", "हालांकि वे परिषद को राजी नहीं कर पाए. परिषद के ज़्यादातर सदस्य अमेरिका और अंतर्राष्ट्रीय ऊर्जा प्राधिकरण के हथियार निरीक्षकों को भेजना चाहते थे. ये निरीक्षक 2002 में सामूहिक विनाश के हथियारों की जांच के लिए इराक़ गए थे. ", "अमेरिका ने कहा कि वह निरीक्षकों की रिपोर्ट की प्रतीक्षा नहीं करेगा और अमेरिका ने इराक़ के ख़िलाफ़ \"इच्छुक गठबंधन\" के तहत देशों को इकट्ठा किया.  ", "गठबंधन के 30 देशों में से ब्रिटेन, ऑस्ट्रेलिया और पोलैंड ने हमले में भाग लिया. हमले में ब्रिटेन ने 45 हजार, ऑस्ट्रेलिया ने 2 हजार और पोलैंड ने 194 लोगों का विशेष सैन्य दल भेजा था.  ", "अमेरिका के नेतृत्व वाले सैन्य गठबंधन को स्पेन और इटली ने राजनयिक समर्थन दिया. इसके साथ-साथ कई पूर्वी यूरोपीय देशों के \"विलनियस ग्रुप\" ने भी गठबंधन को समर्थन दिया. समर्थन देने वाले देशों का मानना था कि इराक़ संयुक्त राष्ट्र के प्रस्तावों का उल्लंघन कर रहा था.", "अमेरिकी विदेश मंत्री कॉलिन पॉवेल ने 2003 में संयुक्त राष्ट्र को बताया कि जैविक हथियारों के निर्माण के लिए इराक़ में \"मोबाइल लैब\" थीं. ", "हालांकि, साल 2004 में उन्होंने स्वीकार किया कि इसके सबूत से \"प्रतीत नहीं होता ...कि वह ठोस है.\"", "ब्रिटेन सरकार ने एक खुफ़िया डोजियर को सार्वजनिक किया जिसमें दावा किया गया था कि इराक़ी मिसाइलों को 45 मिनट के भीतर पूर्वी भूमध्य सागर में ब्रिटेन के लक्ष्यों को हिट करने के लिए तैयार किया जा सकता है. ", "ब्रिटेन के तत्कालीन प्रधानमंत्री टोनी ब्लेयर ने कहा था कि यह \"संदेह से परे\" था कि सद्दाम हुसैन सामूहिक विनाश के हथियार का उत्पादन जारी रखे हुए थे. ", "दोनों देशों ने दो इराक़ी दोषियों के दावों पर काफ़ी ज़्यादा भरोसा किया. इनमें से एक थे रासायनिक इंजीनियर रफ़ीद अहमद अलवान अल-जनाबी और दूसरे थे खुफ़िया अधिकारी मेजर मुहम्मद हरिथ.", "दोनों का दावा था कि उन्हें इराक़ में सामूहिक विनाश के हथियारों की प्रत्यक्ष जानकारी थी. ", "अमेरिका के दो पड़ोसी देश कनाडा और मैक्सिको ने इसका समर्थन करने से इनकार कर दिया था. यूरोप में अमेरिका के मुख्य सहयोगी जर्मनी और फ्रांस ने भी समर्थन देने से इनकार कर दिया था.  ", "फ्रांसीसी विदेश मंत्री डोमिनिक द विलेपिन ने कहा कि सैन्य हस्तक्षेप \"सबसे खराब संभव समाधान\" होगा. ", "नाटो सदस्य और इराक़ के पड़ोसी तुर्की ने अमेरिका और सहयोगी देशों को अपने एयरबेस का इस्तेमाल करने देने से मना कर दिया था.  ", "लंदन एसओएएस यूनिवर्सिटी में मध्य-पूर्व राजनीति के विशेषज्ञ प्रोफेसर गिल्बर्ट अचकर कहते हैं, \"खाड़ी अरब देशों ने योजना को सिरफिरी योजना माना था.\" ", "20 मार्च 2003 सुबह में ऑपरेशन इराक़ी फ्रीडम,  2 लाख 95 हजार अमेरिकी और सहयोगी देशों के सैनिकों के साथ शुरू किया गया. ऑपरेशन के तहत कुवैत के साथ इराक़ की सीमा पर हमला किया गया.  ", "देश के उत्तर में कुर्दिश पेशमर्गा मिलिशिया के 70 हजार लड़ाके इराक़ी सेना की तरफ़ से लड़े. मई महीने तक इराक़ी सेना हार चुकी थी और सद्दाम हुसैन को सत्ता से हटा दिया गया और मार दिया गया. ", "हालांकि सामूहिक विनाश के कोई हथियार इराक़ में नहीं मिले.  ", "साल 2004 में इराक़ एक सांप्रदायिक विद्रोह से घिर चुका था. कुछ सालों के बाद इराक़ के सुन्नी और शिया मुस्लिम गुटों के बीच गृहयुद्ध छिड़ गया. ", "2011 में  इराक़ से अमेरिकी सेना वापस आई. यह अनुमान लगाया गया है कि 2003 और 2011 के बीच युद्ध संबंधित वजहों से इराक़ में 4 लाख 61 हजार लोग मारे गए थे और युद्ध में 3 ट्रिलियन अमेरिकी डॉलर का ख़र्चा आया था.  ", "लंदन में रॉयल यूनाइटेड सर्विसेज इंस्टीट्यूट थिंक टैंक के महानिदेशक डॉ कैरिन वॉन हिप्पल कहते हैं, \"अमेरिका ने इस युद्ध से बहुत अधिक विश्वसनीयता खो दी है.\" ", "\"आप अभी भी बीस साल बाद लोगों को यह कहते हुए सुनते हैं कि हम अमेरिकी खुफ़िया जानकारी पर विश्वास क्यों करना चाहिए?\""]}
{"Headline": "", "Content": []}
{"Headline": "सद्दाम हुसैन के 'गुप्त हथियारों की अधूरी तलाश'", "Content": ["सामूहिक विनाश के हथियार की खोज के बारे में नए डिटेल्स बीबीसी की एक सिरीज़ 'शॉक एंड वॉर: इराक 20 ईयर्स ऑन' के हिस्से के रूप में सामने आए हैं. ये सिरीज़ इराक़ के \"सामूहिक विनाश के हथियार\" की खोज में प्रत्यक्ष रूप से शामिल दर्जनों लोगों के साथ बातचीत पर आधारित है. ", "एमआई6 के वरिष्ठ अफ़सर से जब साल 2001 के आख़िरी महीने में ये बताया गया कि अमेरिका इराक़ से जंग को लेकर गंभीर है, तब वो चौंक गए.", "इस घटना को याद करते हुए अमेरिकी खुफ़िया विभाग सीआईए के इराक़ ऑपरेशन ग्रुप प्रमुख लुइस रुएडा कहते हैं, \"मुझे लगा कि उन्हें वहीं टेबल के पास बैठे-बैठे हार्ट अटैक आ जाएगा. अगर वो कोई सभ्य इंसान न होते तो वो आकर मुझे थप्पड़ मार देते.\"", "ये ख़बर ज़ल्द ही ब्रिटेन के टेन डाउनिंग स्ट्रीट (प्रधानमंत्री आवास) पहुंच गई जो कि राजनयिकों के बजाए जासूसों द्वारा पहुंचाई गई होगी.", "उस वक़्त एमआई6 के प्रमुख सर रिचर्ड डियरलव ने बीबीसी को दिए एक इंटरव्यू में कहा है कि वो सबसे पहले व्यक्ति थे जिन्होंने ब्रिटेन के प्रधानमंत्री को इराक़ हमले के बारे में बताया था. ", "वो कहते हैं, \"मैंने प्रधानमंत्री से कहा कि आप चाहे ये पसंद करें या न करें, लेकिन अब आप तैयारी कर लें क्योंकि ऐसा लग रहा है कि वे (अमेरिका) हमले की तैयारी कर रहे हैं.\"", "दिनभर: पूरा दिन,पूरी ख़बर", "ब्रिटेन की विदेशी ख़ुफ़िया एजेंसी एमआई6 अपने इतिहास के सबसे विवादास्पद और बुरी तरह से उलझाने वाले प्रकरण में शामिल होने वाली थी. ", "अमेरिका के लिए सद्दाम हुसैन को सत्ता से हटाने का मुद्दा सामूहिक विनाश के हथियार के मुद्दे से ज़्यादा अहम था.  ", "रुएडा कहते हैं, \"अगर सद्दाम हुसैन के पास रबर बैंड और पेपरक्लिप होता तो हम इराक़ पर हमला कर देते.\" ", "ब्रिटेन के लिए इराक़ के रासायनिक, जैविक और परमाणु हथियारों से ख़तरा था. ", "कभी-कभी यह भी आरोप लगाया गया कि यूके की सरकार ने \"सामूहिक विनाश के हथियार\" के बारे में दावा किया है. लेकिन उस समय के मंत्रियों का कहना है कि उन्हें उनके अपने जासूसों ने बताया था कि हथियार मौजूद हैं.", "पूर्व प्रधानमंत्री सर टोनी ब्लेयर ने मुझे बताया, \"मुझे जो ख़ुफ़िया जानकारी मिल रही थी, उसे समझना वास्तव में महत्वपूर्ण है. जिस पर मैं भरोसा कर रहा था, मुझे लगता है कि मैं उसका हक़दार था.\" ", "आक्रमण की पूर्व संध्या पर उनका कहना है कि उन्होंने संयुक्त खुफ़िया समिति से आश्वासन मांगा था. वह ग़लत होने के लिए खु़फ़िया एजेंसी की आलोचना करने से इनकार करते हैं.", "बाकी मंत्रियों ने कहा कि उन्हें उस वक़्त इसका शक़ था.", "तत्कालीन विदेश मंत्री जैक स्ट्रॉ कहते हैं, \"तीन आयोजनों पर मैंने रिचर्ड डियरलव से सवाल किया और इस इंटेलिजेंस के सूत्र के बारे में पूछा.\" ", "\"मुझे इस बारे में एक बेचैनी सी महसूस हो रही थी. लेकिन डियरलव ने मुझे हर मौके पर आश्वासन दिया कि एजेंट विश्वसनीय हैं.\" ", "हालांकि जैक स्ट्रॉ कहते हैं कि नेताओं को इसकी ज़िम्मेदारी लेनी थी, आख़िर अंतिम फ़ैसला तो वही लेते थे.", "जब बीबीसी ने उनसे पूछा कि क्या वो इराक़ को इंटेलिजेंस की नाक़ामी के तौर पर देखते हैं. इसका जवाब उन्होंने ना में दिया. ", "वे अब भी मानते हैं कि इराक़ में हथियार थे और शायद उन्हें छुपाकर सीरिया भेज दिया गया था.", "ब्रिटेन के तत्कालीन सुरक्षा और खुफ़िया कोऑर्डिनेटर सर डेविड ओमंड कहते हैं, \"यह एक बड़ी विफलता थी.\" ", "उनका कहना है कि ऐसी जानकारी जो इस विचार का समर्थन करती थी कि सद्दाम हुसैन के पास सामूहिक विनाश के हथियार हैं, बस उस पर ही सरकारी विशेषज्ञों का ध्यान खींचा गया, जो विचार इसका समर्थन नहीं करते थे उसे तटस्थ कर दिया गया. ", "एमआई6 के अंदर कुछ लोगों का कहना है कि उन्हें भी इसकी चिंता थी.", "इराक़ में काम करने वाले एक अधिकारी गुमनाम रहने की शर्त पर कहते हैं, \"उस समय मुझे लगा कि हम जो कर रहे थे वह ग़लत था.\" ", "एक पुराने अफ़सर साल 2002 की बात करते हुए कहते हैं, \"किसी भी तरह की नई या विश्वसनीय ख़ुफ़िया जानकारी या मूल्यांकन नहीं थी, जिससे ये अनुमान लगाया जा सके कि इराक़ ने सामूहिक विनाश के हथियारों की योजना को फिर से शुरू कर दिया है और इससे ख़तरा पैदा हो गया है.\"", "\"मुझे लगता है कि सरकार के नज़रिए से यह अकेली ऐसी बात थी जिसके ज़रिए वो इराक़ के सामूहिक विनाश के हथियार के मुद्दे की वैधता साबित कर सकते थे.\"", "2002 के वसंत में मौजूदा खुफ़िया जानकारी विचित्र थी. लंबे समय तक एमआई6 के लिए काम करने वाले एजेंट को इराक़ में सामूहिक विनाश के हथियारों की बहुत कम जानकारी थी या नहीं थी. ", "इस मामले को मज़बूत करने के लिए नए सूत्रों से ताज़ा ख़ुफ़िया जानकारी जुटाई जा रही थी. ये तब हो रहा था जब सितंबर 2002 में डोज़ियर की योजना बनाई गई थी. ", "ख़ुफ़िया विभाग के एक सूत्र, एक मैसेज को डिकोड करने की बात याद करते हैं. उस मैसेज में कहा गया था कि ख़ुफ़िया एजेंसी की भूमिका ब्रिटिश जनता को इराक़ पर कार्रवाई करने के लिए राज़ी करने से ज़्यादा नहीं थी. ", "12 सितंबर 2002 की तारीख़ को सर रिचर्ड डियरलव डाउनिंग स्ट्रीट में एक नए सोर्स की ख़बर लेकर आए . इस नए सोर्स ने बताया कि सद्दाम हुसैन ने हथियार प्रोग्राम को फिर से शुरू कर दिया है और सूत्र ने ज़ल्द ही नए डिटेल्स देने का वादा किया. ", "भले ही इस स्रोत की पूरी तरह से जांच नहीं हुई और उनकी जानकारी विशेषज्ञों से साझा नहीं की गई, लेकिन इसके डिटेल्स प्रधानमंत्री को सौंपे गए थे.", "सर रिचर्ड इन आरोपों को ख़ारिज़ करते हैं वे टेन डाउनिंग स्ट्रीट (प्रधानमंत्री) के काफ़ी क़रीब आ गए थे.", "आने वाले महीने में नए सूत्र ने कोई सबूत नहीं दिए और अंत में ये माना गया कि उसके पास कोई सबूत नहीं थे. ", "संभावना थी कि ये कुछ ऐसे सूत्र थे जो जानकारी के बदले पैसे कमाना चाहते थे या फिर सद्दाम हुसैन को इराक़ से उखाड़ फेंकना चाहते थे.  ", "सर रिचर्ड कहते हैं, ''जनवरी 2003 में मैं जॉर्डन में सद्दाम की खुफ़िया सेवा के एक शख़्स से मिला जो उनके ख़िलाफ़ हो गया था. उसने दावा किया कि अमेरिका की नज़रों से दूर वो जैविक हथियारों पर काम करने के लिए मोबाइल लैब के विकास में शामिल है.''", "इस शख़्स के दावों के कारण ही अमेरिका के पूर्व विदेश मंत्री कोलिन पॉवेल ने संयुक्त राष्ट्र में इस मुद्दे को उठाया. हालांकि इसके तुरंत बाद अमेरिकी सरकार ने एक यह कहते हुए एक 'नोटिस' जारी किया कि इस जानकारी पर भरोसा नहीं किया जा सकता. ", "'कर्वबॉल' कोडनेम वाले एक दूसरे सोर्स जिस पर अमेरिका और ब्रिटेन की सरकार भरोसा कर रही थी वह भी लैब की जानकारी दे रहा था. ", "2003 के युद्ध से कुछ हफ़्ते पहले मैंने उत्तरी इराक़ के हलब्ज़ा गांव का दौरा किया और स्थानीय लोगों से 1988 के उस दिन के बारे में बात करते सुना जब सद्दाम हुसैन की सेना ने उन पर रासायनिक हथियार गिराए थे. ", "बाद में इराक़ के शीर्ष वैज्ञानिकों में से एक ने मुझे बताया कि सद्दाम ने 1990 के दशक की शुरुआत में संयुक्त राष्ट्र के हथियार इंस्पेक्टर से क्लीन चीट पाने की उम्मीद में ज़्यादातर जनसंहार के हथियार प्रोगाम को नष्ट करने का आदेश दिया था.", "वैज्ञानिक ने बताया कि इराक़ी नेता ने बाद में शायद इस प्रोगाम को फिर से शुरू कर दिया होगा. लेकिन इराक़ ने गुप्त तरीके से सब नष्ट कर दिया था. इराक़ इस झांसे को बनाए रखने के लिए ऐसा कर रहा था ताकि ये संदेश जाए कि अभी इराक़ के पास ऐसा कुछ है जो वो पड़ोसी देश ईरान के ख़िलाफ़ इस्तेमाल कर सकता है. ", "इसलिए बाद में जब इराक़ से सब कुछ नष्ट करने का सबूत मांगा गया तब वो ऐसा नहीं कर सका.", "2002 के आख़िर में संयुक्त राष्ट्र इंस्पेक्टर जनसंहार के हथियारों की जांच के लिए वापस इराक़ आए थे. उनमें से कुछ ने बीबीसी को बताया कि वे उन साइटों को याद कर सकते हैं जहां पश्चिम की सुझाई गई मोबाइल लैब्स के ख़ुफ़िया संयंत्र होने के अनुमान थे.", "जनवरी 2003 में सर रिचर्ड से टोनी ब्लेयर ने मज़ाक के अंदाज में कहा कि ''मेरा भविष्य तुम्हारे हाथ में है क्योंकि जनसंहार के हथियार के सबूत खोजने का दबाव बढ़ रहा है.'' ", "सर रिचर्ड याद करते हैं,\"यह उस समय निराशाजनक था.\"  ", "सर रिचर्ड संयुक्त राष्ट्र के हथियार इंस्पेक्टर पर \"अक्षम\" होने का आरोप लगाते हैं. ", "संयुक्त राष्ट्र के रासायनिक और जैविक निरीक्षणों का नेतृत्व करने वाले हैंस ब्लिक्स बीबीसी को बताते हैं कि 2003 की शुरुआत तक उनका भी मानना ​​था कि हथियार थे. लेकिन गुप्त सूचना मिलने के बाद उनके अस्तित्व पर संदेह होने लगा. उन्हें सबूत के लिए कुछ और समय चाहिए था, लेकिन उन्हें नहीं मिल सका.", "एक पूर्व एमआई6 अधिकारी युद्ध के बाद के सूत्र की आंतरिक समीक्षा को याद करते हुए कहते हैं, 'मार्च 2003 तक किसी गंभीर सबूत के न मिलने पर युद्ध नहीं रुक सकता था और उसके बाद जनसंहार का कोई हथियार नहीं मिला और सब बिखर गया.'", "ये बात जासूसों और राजनेताओं दोनों के लिए गहरे और स्थायी परिणाम देने वाली थी. "]}
{"Headline": "वियतनाम युद्ध में इन सात कारणों से हुई थी अमेरिका की करारी हार", "Content": ["फिर भी क़रीब आठ साल की लड़ाई में अकूत धन और सैनिक संसाधन झोंकने के बावजूद अमेरिका को उत्तरी वियतनाम की सेना और उनके गुरिल्ला सहयोगियों, वियतकांग, से मुंह की खानी पड़ी.  ", "अमेरिकी सैनिकों के 29 मार्च 1973 को हुई वापसी की 50वीं वर्षगांठ पर हमने दो विशेषज्ञों और शिक्षाविदों पूछा कि अमेरिका आखिरकार वियतनाम युद्ध कैसे हार गया. ", "इस दौर में शीत युद्ध चरम पर था और साम्यवादी और पूंजीवादी विश्व शक्तियाँ एक-दूसरे के ख़िलाफ़ आमने-सामने थीं.", "द्वितीय विश्व युद्ध की वजह से फ्रांस लगभग दिवालिया हो गया था और इंडोचाइना क्षेत्र में अपने उपनिवेश को बचा नहीं सका और एक शांति सम्मेलन में वियतनाम का विभाजन हो गया- उत्तर में एक साम्यवादी और दक्षिण में अमेरिकी समर्थित सरकार.", "लेकिन फ्रांसीसियों की हार से वियतनाम में संघर्ष समाप्त नहीं हुआ. पूरा वियतनाम और आस पड़ोस के देश ही साम्यवादी न हो जाएं इस डर ने संघर्ष को जारी रखा और इसी डर से अमेरिका एक ऐसे युद्ध में खिंचा चला गया जो एक दशक तक चला और लाखों लोगों की जान गई. ", "सवाल ये उठता है कि दुनिया की सबसे ताकतवर सैन्य शक्ति ने कैसे विद्रोहियों और जल्द बने ग़रीब दक्षिणपूर्व एशियाई देश के सामने घुटने टेक दिए? ", "यहाँ दो विशेषज्ञ आम तौर पर माने जाने वाले सबसे प्रमुख कारणों पर रोशनी डाल रहे हैं. ", "दिनभर: पूरा दिन,पूरी ख़बर", "दुनिया के दूसरे छोर पर युद्ध लड़ना निश्चित तौर पर एक बहुत बड़ी कार्य योजना थी.  युद्ध के चरम पर अमेरिका के वियतनाम में 5 लाख से ज़्यादा सैनिक थे. ", "इस युद्ध का ख़र्च हैरतअंगेज़ था. 2008 में अमेरिकी कांग्रेस की एक रिपोर्ट में अनुमान लगाया गया था कि युद्ध पर कुल 686 अरब डॉलर खर्च हुआ था, जो आज के वक़्त 950 अरब डॉलर से ज़्यादा है.", "लेकिन इससे पहले अमेरिका ने दूसरे विश्व युद्ध के दौरान इससे चार गुना से ज़्यादा खर्च किया और जीता. उसने ठीक पहले कोरिया जैसे दूरस्थ देश में लड़ाई की थी, इसलिए उसके आत्मविश्वास में कोई कमी नहीं थी. ", "ब्रिटेन में सेंट एंड्रयूज यूनिवर्सिटी में अमेरिकी विदेश और रक्षा नीति के विशेषज्ञ डॉ ल्यूक मिडुप कहते हैं कि युद्ध के शुरुआती सालों में आशावादिता की सामान्य भावना थी.  ", "उन्होंने बीबीसी से कहा, \"कई चीजों में ये भी एक अजीब चीज थी जो पूरे वियतनाम युद्ध के दौरान बनी रही.\"  ", "वो कहते हैं, \"अमेरिका कई समस्याओं से पूरी तरह वाकिफ़ था. इस बारे में काफ़ी आशंका थी कि क्या अमेरिकी सेना इस माहौल में काम कर सकती है और फिर भी 1968 तक अमेरिकी सरकार को भरोसा था कि अंत में जीत उसी की होगी.\" ", "यह दृढ़ विश्वास जल्द ही कम होने लगा. ख़ासकर जनवरी 1968 में कम्युनिस्ट टेट के आक्रमण ने काफ़ी क्षति पहुंचाई और अंततः युद्ध के ख़र्च के लिए कांग्रेस के समर्थन की कमी ने 1973 में अमेरिकी सैनिकों को वापस लेने के लिए मजबूर कर दिया.   ", "हालांकि, डॉ मिडडुप सवाल करते हैं कि क्या अमेरिकी लड़ाकू सैनिकों को वियतनाम में होना चाहिए था, ऐसा ही मत एक दूसरे विशेषज्ञ, अमेरिका में ओरेगॉन विश्वविद्यालय में राजनीति विज्ञान विभाग के प्रमुख प्रोफेसर तुओंग वु का है. ", "हॉलीवुड फ़िल्में अक्सर युवा अमेरिकी सैनिकों को जंगल के वातावरण में संघर्ष करते हुए दिखाती हैं, जबकि वियतकांग के विद्रोही औचक हमले के लिए घनी झाड़ियों में चतुराई से रास्ता ढूंढ लेते हैं.", "डॉ मिडडुप कहते हैं, \"किसी भी विशाल सेना को ऐसे वातावरण में लड़ने में कठिनाई का सामना करना पड़ता है, जिसमें अमेरिकी सैनिकों को लड़ने के लिए कहा जा रहा था. ये ऐसी जगह थी, जैसे दक्षिण पूर्व एशिया में कहीं भी आपको सबसे घने जंगल मिलते हैं.\"", "लेकिन, वे कहते हैं, दोनों पक्षों के बीच क्षमता में अंतर थोड़ा बढ़ा चढ़ा कर हो सकता है. ", "वे कहते हैं, \"एक मिथक ये है कि जिन हालात के लिए उत्तर वियतनामी सेना और वियतकांग के लड़ाके आदी थे वैसे माहौल से अमेरिकी सेना निपट नहीं सकती थी, ये वास्तव में यह सच नहीं है.\" ", "\"उत्तरी वियतनामी सेना और वियतकांग को भी उस माहौल में लड़ने के लिए काफ़ी संघर्ष करना पड़ा.\" ", "डॉ मिडडुप के मुताबिक़, यह ज़्यादा महत्वपूर्ण बात थी है कि विद्रोही अपनी लड़ाई का समय और जगह चुन सकते थे और वे लाओस और कंबोडिया में सीमा पार पीछे हटने में सक्षम थे. जहां पीछा करने वाली अमेरिकी सेना को जाने की इजाज़त नहीं थी. ", "प्रो वु के लिए, अमेरिकियों का ध्यान वियतकांग गुरिल्लाओं से लड़ने पर अधिक था, जिसके कारण हार हुई. ", "उन्होंने बीबीसी से कहा, \"दक्षिणी इलाके के विद्रोही कभी भी साइगॉन को नहीं हरा सकते थे.\" ", "इस संघर्ष को अक्सर \"पहला टेलीविजन युद्ध\" कहा जाता है और इस युद्ध के दौरान मीडिया कवरेज अभूतपूर्व थी. ", "यूएस नेशनल आर्काइव्स का अनुमान है कि 1966 तक 93% अमेरिकी परिवारों के पास टीवी सेट थे और वे जो फ़ुटेज देख रहे थे वो कम सेंसर किए गए होते थे और पिछले संघर्षों की तुलना में ज़्यादा तत्काल था. ", "यही कारण है कि पतझड़ के दौरान साइगॉन पर हमले में अमेरिकी दूतावास परिसर के आसपास लड़ाई के फ़ुटेज इतने शक्तिशाली थे.", "दर्शकों ने बहुत निकट और रियल टाइम में देखा कि वियतकांग लड़ाकों ने संघर्ष को दक्षिणी सरकार के सीधे घर में और साथ ही अमेरिकी जनता के बेडरूम में ला दिया.", "लेकिन 1968 के बाद टीवी कवरेज आम तौर पर तक युद्ध के लिए प्रतिकूल हो गया. अख़बारों में और टीवी पर निर्दोष नागरिकों के मारे जाने, घायल होने और टॉर्चर की तस्वीरें दिखाई जाती थीं. ", "इन तस्वीरों से अमेरिकी नागरिक विचलित थे और वे युद्ध के ख़िलाफ़ हो गए. देश भर में युद्ध विरोधी विशाल आयोजन फूट पड़े.", "चार मई 1970 को ऐसे ही एक प्रदर्शन में ओहायो में शांतिपूर्ण प्रदर्शन कर रहे केंट स्टेट यूनिवर्सिटी के चार छात्रों को नेशनल गार्ड्समैन ने गोली मार दी थी. ", "\"केंट सरकारी नरसंहार\" ने और अधिक लोगों को युद्ध के ख़िलाफ़ खड़ा कर दिया. ", "4 मई 1970 को ऐसे ही एक प्रदर्शन में ओहियो में केंट स्टेट यूनिवर्सिटी में चार शांतिपूर्ण छात्र प्रदर्शनकारियों को नेशनल गार्ड्समैन ने गोली मार दी थी.", "\"केंट राज्य नरसंहार\" ने और अधिक लोगों को युद्ध के ख़िलाफ़ खड़ा कर दिया. ", "नवयुकों की अलोकप्रिय भर्ती ने भी जनता के मनोबल पर बहुत असर किया, साथ ही वियतनाम से अमेरिकी सैनिकों के ताबूतों की तस्वीरों ने भी यही काम किया. इस युद्ध में 58,000 अमेरिकी मारे गए या लापता हो गये. ", "प्रो वु कहते हैं कि यह उत्तर वियतनामी सैनिकों के लिए सबसे बढ़त वाली बात थीः भले ही उनका नुकसान कहीं ज़्यादा था. उनके अधिनायकवादी राज्य का मीडिया पर पूरा नियंत्रण था और सूचना पर एकाधिकार था.", "वे कहते हैं, \"अमेरिका और दक्षिण वियतनाम में जनता की राय को उस हद तक आकार देने की क्षमता और इच्छा नहीं थी, जितनी कम्युनिस्ट कर सकते थे.\" ", "\"उन्होंने सीमा को बंद कर दिया और असंतोष को दबा दिया. जो भी युद्ध से असहमत थे उन्हें जेल भेज दिया गया.\"", "ये एक बेहद क्रूर संघर्ष था जिसमें अमेरिका ने कई भयानक हथियारों का इस्तेमाल किया था. इनमें नापाम और एजेंट ऑरेंज का प्रयोग शामिल है. ", "नापलम एक ज्वलनशील पेट्रोकैमिकल पदार्थ होता है जो 2700 डिग्री सेल्सियस के तापमान पर जलता है. और किसी भी चीज़ के संपर्क में आने पर उससे चिपक जाता है. ", "वहीं, एजेंट ऑरेंज एक ऐसा रसायन था जिसका इस्तेमाल जंगलों को नष्ट करने में किया गया. लेकिन इसने वियतनामी खेतों में खड़ी फसल भी नष्ट कर दी जिसकी वजह से स्थानीय लोगों को भुखमरी का सामना करना पड़ा. ", "इन दोनों चीजों के इस्तेमाल ने वियतनाम की ग्रामीण जनता के मन में अमेरिका की नकारात्मक छवि गढ़ने में एक भूमिका निभाई.", "अमेरिकी सेना के 'सर्च एंड डिस्ट्रॉय' अभियानों में अनगिनत निर्दोष नागरिकों की जान गयी. ", "इनमें साल 1968 का माई लाइ नरसंहार शामिल है जिसमें अमेरिकी सैनिकों ने सैकड़ों वियतनामी नागरिकों को मार दिया गया था. ", "आम नागरिकों की मौत होने से स्थानीय आबादी अलग-थलग पड़ गयी जो असल में वियत कॉन्ग का समर्थन करने के पक्ष में नहीं थी. ", "डॉ मिडप कहते हैं, \"दक्षिण वियतनाम की ज़्यादातर आबादी वामपंथ के प्रति समर्पित नहीं थी. ज़्यादातर लोग किसी तरह अपना जीवन गुजर-बसर करते हुए युद्ध से बचना चाहते थे.\"", "प्रोफेसर वू मानते हैं कि अमेरिका आम लोगों के दिलों और ज़हन में जगह बनाने में कामयाब नहीं रहा. ", "वह कहते हैं, \"विदेशी सेना के लिए आम लोगों को ख़ुश करना हमेशा मुश्किल-भरा होता है. ये सोचना भी स्वाभाविक है कि विदेशी सेना आम लोगों के स्नेह का पात्र नहीं होगी.\"", "डॉ मिडप मानते हैं कि दक्षिण वियतनाम की ओर से लड़ने के लिए भर्ती किए गए लोगों की अपेक्षा वामपंथी गुट के लिए लड़ने वाले युद्ध जीतने के प्रति ज़्यादा समर्पित थे. ", "वह कहते हैं, \"अमेरिका की ओर से युद्ध के दौरान किए गए अध्ययनों में सामने आया है कि अमेरिका ने भारी संख्या में वामपंथी कैदियों से (कठोरता से) पूछताछ की थी.\"", "\"अमेरिकी रक्षा विभाग के साथ-साथ अमेरिकी सेना से जुड़े थिंक टैंक रैंड कॉरपोरेशन ने इन अध्ययनों के ज़रिए ये समझना चाहा कि उत्तरी वियतनामी लोगों और वियत कॉन्ग के लोगों ने संघर्ष क्यों किया. वे सभी इस नतीज़े पर पहुंचे कि इन लोगों (उत्तरी वियतनामी) को लगा कि वह जो काम कर रहे हैं, वह देशभक्ति है. सरल शब्दों में कहें तो देश का एक सरकार के अंतर्गत एकीकरण किया जाना.\"", "वामपंथी ताक़तों ने जिस तरह भारी संख्या में सैनिकों के मारे जाने के बावजूद अपना संघर्ष जारी रखा, वो उनके मजबूत मनोबल का सबूत है. ", "अमेरिकी नेतृत्व इस युद्ध के दौरान ज़्यादा से ज़्यादा सैनिकों को मारने पर आमादा था. अमेरिकी नेतृत्व को लगता था कि अगर वे अपने शत्रु को तेजी से मार सके तो वामपंथियों का मनोबल टूट जाएगा. ", "इस युद्ध के दौरान 11 लाख उत्तर वियतनामी और वियत कॉन्ग लड़ाके मारे गए थे. इसके बाद भी वामपंथी युद्ध के आख़िर तक युद्ध क्षेत्र मे डटे रहे. ", "प्रोफेसर वू इस बात को लेकर आश्वस्त नहीं हैं कि उत्तरी वियतनाम का मनोबल मजबूत था या नहीं. लेकिन वे ये मानते हैं कि उत्तरी वियतनामी सैनिकों के ज़हन में जो कुछ भरा गया, उससे वे ख़तरनाक हो गए थे.", "वे कहते हैं, \"वे लोगों को इस उद्देश्य में भरोसा दिलाने में कामयाब थे. दुष्प्रचार और अपनी शिक्षा व्यवस्था से वे लोगों को गोलियों जितना घातक बना पाए.\"", "डॉ मिडप मानते हैं कि दक्षिण वियतनाम के सामने सबसे बड़ी समस्या साख में कमी और पूर्व औपनिवेशिक ताक़त के साथ संबंध होना थी. ", "वह कहते हैं, \"उत्तर और दक्षिण वियतनाम के बीच बंटवारा हमेशा कृत्रिम था जो कि शीत युद्ध की वजह से हुआ था. वियतनाम को दो भागों में बांटने के लिए कोई सांस्कृतिक, नस्लीय और भाषाई वजह आधार नहीं थी.\"", "वह मानते हैं कि दक्षिण वियतनाम में रहने वाली आबादी में ज़्यादातर लोग ईसाई धर्म को मानने वाले थे. ", "हालांकि, पूरी वियतनामी आबादी में इस समूह की हिस्सेदारी सिर्फ़ 10 से 15 फीसद थी. उत्तरी वियतनाम से कई लोग अपने ख़िलाफ़ कार्रवाई होने के डर से दक्षिण वियतनाम भाग गए थे जिससे दक्षिण वियतनामी राजनीति में 'क्रिटिकल मास' की स्थिति पैदा हो गयी. ", "समाजशास्त्र में क्रिटिकल मास से आशय उस स्थिति से है जिसमें किसी एक क्षेत्र विशेष में ज़्यादातर लोगों के एक तरह के विचार में यकीन करने से वह विचार असलियत में बदलने लगता है. ", "दक्षिण वियतनाम के पहले राष्ट्रपति एंगो दिन्ह दिएम के अमेरिका में शक्तिशाली कैथॉलिक दोस्त थे जिनमें अमेरिकी राष्ट्रपति जॉन एफ़ केनेडी जैसे शख़्स भी शामिल थे. ", "मिदप कहते हैं, \"धार्मिक रूप से अल्पसंख्यक समूह के प्रभुत्व ने दक्षिण वियतनामी सरकार को वियतनाम की व्यापक आबादी के बीच अलोकप्रिय बना दिया जो कि बुद्ध धर्म को मानने वाली थी.\"", "वह मानते हैं कि इस वजह से दक्षिण वियतनाम सरकार के सामने वैधता का संकट खड़ा हो गया. क्योंकि ज़्यादातर वियतनामी लोग इस सरकार को एक विदेशी सरकार मानते हैं जो फ्रांसीसी राज की विरासत जैसी थी. क्योंकि ज़्यादातर कैथोलिक लोगों ने फ्रांस की तरफ़ से युद्ध लड़ा था. ", "मिडप बताते हैं, \"अमेरिका के पांच लाख सैनिकों की मौजूदगी इस बात को रेखांकित करती थी कि दक्षिण वियतनामी सरकार हर तरह से विदेशियों पर निर्भर है. दक्षिण वियतनाम कभी भी ऐसा राजनीतिक सपना नहीं था जिसकी ख़ातिर लड़ने के लिए ज़्यादा लोगों को तैयार किया जा सके.\" ", "वह कहते हैं कि ये बात एक प्रश्न खड़ा करती है कि क्या अमेरिकी सैनिकों को एक ऐसी सरकार खड़ी करने के लिए भेजा जाना चाहिए था जिसमें भ्रष्टाचार चरम पर था. ", "वह कहते हैं, \"अपनी शुरुआत से लेकर अंत तक रिपब्लिक ऑफ़ वियतनाम एक बेहद भ्रष्ट राज्य रहा जहां 1960 से 1975 के बीच अमेरिका से भेजी गयी भारी आर्थिक मदद से भ्रष्टाचार ने नयी ऊंचाईंयों को छुआ. इसने दक्षिण वियतनामी अर्थव्यवस्था को पूरी तरह बर्बाद कर दिया. ", "इसका मतलब ये था कि चाहें सेना या नागरिक सरकार से जुड़ा पद हो, रिश्वत दिए बग़ैर उसे हासिल करना संभव नहीं था.\" ", "मिडप मानते हैं कि इसने सशस्त्र बलों पर गहरा असर डाला. ", "वह कहते हैं, \"इसके चलते अमेरिका कभी भी एक सक्षम और भरोसेमंद दक्षिण वियतनामी सेना तैयार नहीं कर सकी. ऐसे में ये होना तय था और अमेरिकी राष्ट्रपति रिचर्ड निक्सन ने कहा भी था कि भविष्य में जब भी अमेरिकी सैनिक वियतनाम छोड़ेंगे तो दक्षिण वियतनाम राज्य ख़त्म हो जाएगा.\"", "प्रोफेसर वू का मानना है कि दक्षिण वियतनाम सरकार की हार निश्चित नहीं थी और अमेरिकी विशेषज्ञ वियतनाम को लेकर बहाने तलाशते हैं. ", "वे कहते हैं, \"वे इस नुकसान के लिए किसी को आरोपी ठहराना चाहते हैं. और इसके लिए दक्षिण वियतनाम को आरोपी ठहराना सबसे आसान है.\"", "इसके साथ ही उन्होंने बताया कि अमेरिकी रिपोर्ट्स में कैथॉलिक धर्म को मानने वालों के भ्रष्टाचार और फेवरेटिज़्म की आलोचना बढ़ा-चढ़ाकर की गयी है.", "वह तर्क देते हुए कहते हैं कि 'भ्रष्टाचार काफ़ी ज़्यादा था. लेकिन इतना ज़्यादा नहीं था कि युद्ध की वजह बन जाए. भ्रष्टाचार ने कई अक्षमताओं और अप्रभावी सैन्य इकाइयों को जन्म दिया लेकिन व्यापक रूप से देखें तो दक्षिण वियतनामी सेना काफ़ी अच्छे ढंग से लड़ी.'", "ऐसे में प्रोफेसर वू मानते हैं कि दक्षिण वियतनामी सेना के लिए अच्छा ये रहता कि वह अपने दम पर अमेरिकी हथियारों और पैसे से जंग लड़ती. इस जंग में दक्षिण वियतनामी सेना ने दो से ढाई लाख सैनिकों की मौत हुई थी. ", "प्रोफेसर वू मानते हैं कि उत्तर वियतनाम की ओर से बेहद लंबे समय तक युद्ध में बने रहने की क्षमता ने निर्णायक भूमिका अदा की. ", "क्योंकि दक्षिणी वियतनाम की उदारवादी सरकार लंबे समय तक ऐसा नहीं कर सकी. ", "ये राजनीतिक ढांचा कुछ ऐसा था कि लोगों को युद्ध में भरोसा था लेकिन उन्हें हताहतों की संख्या आदि के बारे में ज़्यादा कुछ नहीं पता था. ", "वू कहते हैं, \"अमेरिका और दक्षिण वियतनाम आम राय को उस तरह आकार देने में सक्षम नहीं हुई जिस तरह वामपंथी नहीं दे सके.\"", "वह कहते हैं, \"भारी संख्या में लोगों के मारे जाने के बाद भी वे नए सैनिक खड़े कर सके.\", जिसका मतलब ये है कि उत्तर के पास आत्मघाती हमले करने की सुविधा थी, लेकिन दक्षिण के पास नहीं थी.\"", "इसके साथ ही वह कहते हैं कि उत्तर वियतनाम को सोवियत संघ और चीन से मिलने वाले आर्थिक और सैन्य समर्थन में कमी नहीं आई जिसका सामना दक्षिण वियतनाम को करना पड़ा. "]}
{"Headline": "नई संसद में बने भित्तिचित्र में लुंबिनी और कपिलवस्तु, क्या बोले नेपाल के इतिहासकार", "Content": ["बीबीसी संवाददाता, नेपाली सेवा", "देखने में भित्तिचित्र लगभग सारे दक्षिण एशिया का एक भौगोलिक मानचित्र लगता है. इसमें वर्तमान पाकिस्तान के तक्षशिला और मानसेहरा जैसे इलाक़े भी हैं. ", "इसी तरह भित्तिचित्र में नेपाल के लुंबिनी और कपिलवस्तु को भी दिखाया गया है. इस बारे में नेपाल में काफ़ी विरोध किया जा रहा है. ", "नेपाल के मुख्य विपक्षी दल के नेता ने कहा है कि प्रधानमंत्री पुष्प कमल दहाल प्रचंड फिलहाल भारत के दौरे पर हैं और इस दौरान उन्हें भारत के इस क़दम का विरोध करना चाहिए.", "वहीं एक नेपाली इतिहासकार ने टिप्पणी की है कि अखंड भारत का कोई प्रामाणिक ऐतिहासिक आधार नहीं है.", "प्रचंड के दिल्ली आने से पहले ही नेपाल में सोशल मीडिया पर इस मुद्दे की खूब चर्चा हुई और उनकी पार्टी के एक नेता ने बीबीसी को जवाब दिया कि लुंबिनी और कपिलवस्तु पर कोई और देश दावा नहीं कर सकता.", "इस मामले की ओर सरकार का ध्यान आकर्षित करने वाले एक विपक्षी दल के युवा संगठन ने कहा है कि वो इस मामले को लेकर काठमांडू में भारतीय दूतावास के बाहर प्रदर्शन करेंगे.", "भित्तिचित्र का उद्घाटन भारतीय पीएम मोदी ने रविवार को नए संसद भवन में किया था.", "इसमें भारत के राष्ट्रीय प्रतीक, कुछ क्षेत्रों की सीमाएं और मूर्ति जैसी आकृतियां भी शामिल हैं. इसके अलावा नेपाल के कुछ ऐतिहासिक स्थानों के नाम भी इसमें शामिल हैं, जिनमें लुंबिनी और कपिलवस्तु शामिल हैं.", "भित्तिचित्र को भारतीय मीडिया रिपोर्ट्स में राष्ट्रीय स्वयंसेवक संघ के 'अखंड भारत' के दृष्टिकोण से भी जोड़ कर देखा जा रहा है.", "चित्र में तक्षशिला सहित विभिन्न राज्य और शहर शामिल हैं, (जो मौजूदा दौर में पाकिस्तान में हैं) जो प्राचीन भारत का हिस्सा थे.", "लेकिन नेपाली इतिहासकारों का कहना है कि लुंबिनी और कपिलवस्तु को भित्तिचित्र में 'अखंड भारत' में शामिल करने का कोई ऐतिहासिक आधार नहीं है.", " में क़रीब 40 साल तक इतिहास पढ़ाने वाले ", " का कहना है कि यह कदम ग़लत है और इससे नेपाल और भारत के रिश्तों के बीच संदेह पैदा होगा. ", "वो कहते हैं, \"अगर भारत खुद को अखंड कहता है तो हम भी ‘अखंड नेपाल’ का दावा कर सकते हैं. यदि हम प्राचीन काल की बात भी करें तो समुद्रगुप्त के धर्मशास्त्र के एक अभिलेख में कहा गया है कि नेपाल नामक देश कामरूप और कार्तिपुर के बीच स्थित है. कामरूप असम बन गया और कार्तिपुर कुमाऊँ गढ़वाल बन गया. इसका मतलब ये है कि आज नेपाल जितना बड़ा दिखता है, उसकी तुलना में पहले ये बहुत बड़ा था.\"", "\"अगर हम और आधुनिक काल की बात करें तो भीमसेन थापा के समय में हम कुमाऊं गढ़वाल से भी आगे तक पहुंचे थे और बारह और अठारह ठाकुराई नामक राज्यों को जीतकर सतलुज नदी तक पहुंच गए थे. कांगड़ा ही एकमात्र ऐसा इलाक़ा था जिसे हम नहीं जीत पाए. वहीं ये पूर्व में तीस्ता तक पहुंच गया था, यानी दार्जिलिंग भी नेपाल के हिस्से में आता था. अगर विवाद पर ही उतरने की नीयत हो तो कोई कुछ भी बोल सकता है.”", "अखंड भारत का कोई ठोस ऐतिहासिक प्रमाण नहीं होने का उल्लेख करते हुए उन्होंने कहा कि कुछ पुराणों और अन्य धार्मिक ग्रंथों में 'भारतवर्ष' की चर्चा है.", "प्रोफ़ेसर त्रिरत्न मानंधर ने कहा, \"जब हम यहां पूजा या कर्मकांड करते हैं तो हम 'जम्बूद्वीपे भारतखंडे नेपाल देश' कहते हैं. लेकिन पुजारी जो कहते हैं वह धार्मिक विश्वास है. सिद्ध बात नहीं. ऐतिहासिक दस्तावेज़ों के आधार पर ‘अखंड भारत’ का कोई सवाल ही नहीं है.\"", "उनका कहना है कि कई लोग ब्रिटिश उपनिवेश से आजादी के बाद ही भारत को 'अखंड भारत' मानते हैं.", "वो कहते हैं, \"प्राचीन काल में भारत जैसी कोई चीज नहीं थी. मध्य युग में यह अलग था. ब्रिटिश काल में भी यह अलग था. भारत विशेष रूप से 1947 में स्वतंत्रता के बाद ही अस्तित्व में आया.\"", "प्रोफ़ेसर मानंधर मध्यकाल में नेपाल और चीन के शासकों के बीच की एक प्रथा को याद करते हैं और सुझाव देते हैं कि इस तरह के पारंपरिक आधार को दिखाकर संदेह पैदा करने के लिए कोई क़दम नहीं उठाया जाना चाहिए.", "उन्होंने कहा, \"प्राचीन और मध्यकाल में चीनी सम्राट कहा करते थे कि वे स्वर्ग से धरती पर राज करने आए हैं. उसके बाद कहा जाता है कि नेपाल भी हर पांच साल में गणमान्य व्यक्तियों को चीन भेजता था.\"", "\"वह हमें चीन में शामिल राज्य नहीं मानते थे लेकिन उनका मत था कि नेपाल भले ही एक स्वतंत्र राज्य था, यह चीन के सम्राट को अपना सर्वोच्च नेता मानता था. अब उस धारणा को लेकर चीन उस तरह का व्यवहार न तो दोहरा सकता है और न ही अपनाने के बारे में सोच सकता है.\"", "भारत के नए संसद भवन में लगे भित्तिचित्र पर नेपाल के पूर्व प्रधानमंत्री से लेकर लेखक, टिप्पणीकार और कई आम लोग प्रतिक्रिया दे रहे हैं.", "नेता प्रतिपक्ष केपी शर्मा ओली ने कहा है कि भारत जैसे 'पुराने और मॉडल लोकतंत्र' के लिए नेपाली ज़मीन को अपने नक्शे में लगाना और संसद भवन में तस्वीरें टांगना उचित नहीं माना जा सकता.", "इसे तुरंत ठीक करने की मांग करते हुए उन्होंने कहा, \"प्रधानमंत्री को उस नक्शे को हटाने के लिए और इस ग़लती को सुधारने के लिए भारत सरकार से बात करनी चाहिए. जब आप इतनी बात नहीं कर सकते तो भारत के दौरे पर क्यों जाएं?\"", "ओली के नेतृत्व वाली सरकार ने भारत के कालापानी को अपना हिस्सा बताने के बाद नेपाल के अपने नक्शे को अपडेट किया और कहा 'हम अपनी एक इंच ज़मीन भी किसी के क़ब्ज़े में नहीं रहने देंगे.' नेपाल कालापानी पर अपना दावा करता है.", "बुधवार को नई दिल्ली पहुंचे प्रचंड पहले ही सार्वजनिक रूप से कह चुके हैं कि सीमा मुद्दों सहित अन्य मुद्दों पर वह भारतीय पक्ष से बात करेंगे.", "बीते मंगलवार को उनकी पार्टी की एक बैठक में ऐसी ख़बरें आईं कि कुछ नेताओं ने सुझाव दिया था कि अपनी यात्रा के दौरान प्रचंड को भारतीय संसद में भित्तिचित्र का मुद्दा उठाना चाहिए.", "ने कहा कि चूंकि प्रधानमंत्री भारत दौरे पर जा रहे हैं, इसलिए उन्हें इसकी मामले की हक़ीक़त समझनी चाहिए.", "उन्होंने कहा, \"बुद्ध का जन्म नेपाल में हुआ था और लुंबिनी और कपिलवस्तु बुद्ध से जुड़ी जगहें हैं. मुझे नहीं लगता कि इस बात को लेकर किसी तरह का भ्रम होना चाहिए कि बुद्ध का जन्म नेपाल में हुआ था और बौद्ध धर्म नेपाल से ही फैलना शुरू हुआ था. यह मामला क्या है, मैं यह समझे बिना क्या कह सकता हूं कि यह कैसे हुआ?\"", "नेपाल के पूर्व प्रधानमंत्री बाबूराम भट्टाराई ने इस सप्ताह ट्विटर पर चेतावनी दी थी कि 'अखंड भारत' के विवादास्पद भित्तिचित्र के कारण नेपाल सहित पड़ोसियों के साथ भारत के अनावश्यक और घातक राजनयिक विवाद होंगे.", "उन्होंने कहा कि यह घटना दोनों पड़ोसियों के बीच भरोसे का संकट बढ़ा सकती है और भारत के नेतृत्व को समय रहते अपनी वास्तविक मंशा स्पष्ट करनी चाहिए.", "एक विपक्षी दल के युवा संगठन ने कहा था कि मामले की ओर सरकार का ध्यान आकर्षित करने के लिए वो इस सप्ताह काठमांडू में भारतीय दूतावास के बाहर प्रदर्शन करेंगे.", "नेपाल में राजशाही की बहाली और हिंदू राष्ट्र को बनाए रखने की मांग कर रहे राष्ट्रीय प्रजातंत्र पार्टी के युवा संगठन ने बुधवार को भित्तिचित्र और सीमा समस्या की तरफ सरकार का ध्यान खींचा.", "पार्टी के क़रीबी राष्ट्रीय जनतांत्रिक युवा संगठन के समन्वयक सुजीत केसी कहते हैं, \"हमने प्रधानमंत्री की यात्रा के दौरान इस भित्तिचित्र को ठीक करने की मांग करते हुए उप प्रधानमंत्री और गृह मंत्री को एक ज्ञापन सौंपा है. प्रधानमंत्री अभी दौरे पर हैं. हम चाहते हैं कि जिस भूमि का भारत ने अतिक्रमण कर लिया है उसे भारत से वापस लिया जाना चाहिए. सीमा से जुड़े अन्य मुद्दों पर दोनों देशों को मिलकर हल करना चाहिए.\"", "उसी बैठक में गृह मंत्री नारायण काजी श्रेष्ठ ने कहा कि सीमा समस्या को कूटनीतिक तरीक़े से हल करने के लिए चर्चा हो रही है और सरकार का ध्यान भी इस मुद्दे की तरफ खींचा गया है.", "उन्होंने कहा, \"हम ऐतिहासिक तथ्यों और सबूतों के आधार पर इन मुद्दों को कूटनीतिक तरीक़े से हल करने की कोशिश कर रहे हैं. वर्तमान मुद्दे पर सभी नेपालियों का नज़रिया समान है.”", "सोशल नेटवर्किंग वेबसाइट ट्विटर पर अपने भारतीय मित्रों को संबोधित करते हुए पत्रकार अमित ढकाल ने प्रश्न किया, “नेपाल भी नया संसद भवन बना रहा है. वहां कांगड़ा और तीस्ता को समेट कर 'अखंड नेपाल' की तस्वीर रखना कितना उचित होगा?”", "पीएम मोदी ने 2022 में लुंबिनी का दौरा किया था और वहां की जानीमानी मायादेवी मंदिर के दर्शन किए थे. उस समय उन्होंने कहा था कि वह सौभाग्यशाली हैं कि उन्हें बुद्ध के पवित्र जन्मस्थान पर आने का मौक़ा मिला.", "बुद्ध के जन्मस्थान के बारे में अपनी टिप्पणियों के लिए भारतीय अधिकारियों और मीडिया को कभी-कभी नेपाल में विरोध का सामना भी करना पड़ा है.", "2020 में, भारत के विदेश मंत्री एस जयशंकर ने कहा था कि महात्मा गांधी और भगवान बुद्ध जैसे दो भारतीय महापुरुषों को दुनिया हमेशा याद रखेगी.", "उनके बयान पर प्रतिक्रिया देते हुए नेपाल के विदेश मंत्रालय ने कहा कि ऐतिहासिक और पुरातात्विक तथ्य यह साबित करते हैं कि बुद्ध का जन्म लुंबिनी में हुआ था.", "बाद में, भारतीय विदेश मंत्रालय के प्रवक्ता ने कहा कि विदेश मंत्री जयशंकर ने संयुक्त बौद्ध विरासत पर चर्चा की थी. उन्होंने कहा कि गौतम बुद्ध का जन्म लुंबिनी में हुआ था, इसके अकाट्य ऐतिहासिक और पुरातात्विक प्रमाण हैं.", "विभिन्न दस्तावेजों के अनुसार, बुद्ध का जन्म लुंबिनी में हुआ था और उन्हें भारत के बोधगया में ज्ञान प्राप्त हुआ. भारत के सारनाथ में ही उन्होंने पहली दीक्षा दी.", "उत्तर प्रदेश के कुशीनगर में उन्होंने निर्वाण हासिल किया था. इस जगह को यूनेस्को द्वारा विश्व विरासत स्थल के रूप में सूचीबद्ध किया गया है.", "मोदी के दौरे के बाद माना गया था कि नेपाल और भारत के बीच बुद्ध की जन्मस्थली को लेकर विवाद हमेशा के लिए सुलझ गया है, लेकिन ताज़ा भित्तिचित्र ने एक बार फिर विवाद खड़ा कर दिया है.", "भारतीय जनता पार्टी और पार्टी के राज्य निकायों के कई नेताओं ने 970 करोड़ रुपये की लागत से बने नए संसद भवन और वहां बनाए गए अखंड भारत के भित्तिचित्र को सोशल मीडिया पर साझा किया है.", "भारत के संसदीय कार्य मंत्री प्रह्लाद जोशी ने ट्विटर पर लिखा, \"संकल्प स्पष्ट है- अखंड भारत.\"", "बीजेपी की कर्नाटक शाखा ने ट्विटर पर लिखा कि ये भित्तिचित्र \"हमारी गौरवशाली महान सभ्यता की ताक़त का प्रतीक\" है.", "भारत के राष्ट्रीय आधुनिक कला संग्रहालय के महानिदेशक अद्वैत गडनायक नए संसद भवन में रखी जाने वाली कला सामग्री के चयन में शामिल थे.", "द हिंदू अख़बार ने, उनके हवाले से लिखा है, \"प्राचीन काल में भारत के प्रभाव को दिखाने के लिए कला सामग्री का चयन किया गया था.\"", "वहीं राष्ट्रीय स्वयंसेवक संघ के मुताबिक़, ‘अखंड भारत’ भारत के विभाजन से पहले के प्राचीन काल के भारत के भूगोल को कवर करता है और यह आज के अफ़ग़ानिस्तान से थाईलैंड तक फैला हुआ था.", "अब वह तर्क दे रहे हैं कि इसे सांस्कृतिक रूप से देखा जाना चाहिए न कि राजनीतिक रंग दिया जाना चाहिए.", "लेकिन नेपाल से संबंधित विश्व विरासत सूची में शामिल लुंबिनी सहित अन्य स्थानों के भित्तिचित्रों ने 'अखंड भारत' को कूटनीतिक और भौगोलिक विवाद का विषय बना दिया है."]}
{"Headline": "#BBCHindiCartoons: कार्टूनस्य कॉर्नरम्", "Content": []}
{"Headline": "राजीव गांधी: वो धमाका जिसने उन्हें मार डाला", "Content": ["\"अगर ऐसा हो जाता है तो दुनिया की कोई भी ताक़त मुझे बचा नहीं सकती.\"", "21 मई, 1991 की रात दस बज कर 21 मिनट पर तमिलनाडु के श्रीपेरंबदूर में ऐसा ही हुआ. ", "तीस साल की एक नाटी, काली और गठीली लड़की चंदन का एक हार ले कर भारत के पूर्व प्रधानमंत्री राजीव गाँधी की तरफ़ बढ़ी. जैसे ही वो उनके पैर छूने के लिए झुकी, कानों को बहरा कर देने वाला धमाका हुआ.", "उस समय मंच पर राजीव के सम्मान में एक गीत गाया जा रहा था.... राजीव का जीवन हमारा जीवन है... अगर वो जीवन इंदिरा गांधी के बेटे को समर्पित नहीं है... तो वो जीवन कहाँ का?", "वहाँ से मुश्किल से दस गज़ की दूरी पर गल्फ़ न्यूज़ की संवाददाता और इस समय डेक्कन क्रॉनिकल, बेंगलुरु की स्थानीय संपादक नीना गोपाल, राजीव गांधी के सहयोगी सुमन दुबे से बात कर रही थीं.", "नीना याद करती हैं, \"मुझे सुमन से बातें करते हुए दो मिनट भी नहीं हुए थे कि मेरी आंखों के सामने बम फटा. मैं आमतौर पर सफ़ेद कपड़े नहीं पहनती. उस दिन जल्दी-जल्दी में एक सफ़ेद साड़ी पहन ली. बम फटते ही मैंने अपनी साड़ी की तरफ़ देखा. वो पूरी तरह से काली हो गई थी और उस पर मांस के टुकड़े और ख़ून के छींटे पड़े हुए थे. ये एक चमत्कार था कि मैं बच गई. मेरे आगे खड़े सभी लोग उस धमाके में मारे गए थे.\"", "नीना बताती हैं, \"बम के धमाके से पहले पट-पट-पट की पटाखे जैसी आवाज़ सुनाई दी थी. फिर एक बड़ा सा हूश हुआ और ज़ोर के धमाके के साथ बम फटा. जब मैं आगे बढ़ीं तो मैंने देखा लोगों के कपड़ो में आग लगी हुई थी, लोग चीख रहे थे और चारों तरफ़ भगदड़ मची हुई थी. हमें पता नहीं था कि राजीव गांधी जीवित हैं या नहीं.\"", "श्रीपेरंबदूर में उस भयंकर धमाके के समय तमिलनाडु कांग्रेस के तीनों चोटी के नेता जी के मूपनार, जयंती नटराजन और राममूर्ति मौजूद थे. जब धुआँ छटा तो राजीव गाँधी की तलाश शुरू हुई. उनके शरीर का एक हिस्सा औंधे मुंह पड़ा हुआ था. उनका कपाल फट चुका था और उसमें से उनका मगज़ निकल कर उनके सुरक्षा अधिकारी पीके गुप्ता के पैरों पर गिरा हुआ था जो स्वयं अपनी अंतिम घड़ियाँ गिन रहे थे.", "दिनभर: पूरा दिन,पूरी ख़बर", "बाद में जी के मूपनार ने एक जगह लिखा, \"जैसे ही धमाका हुआ लोग दौड़ने लगे. मेरे सामने क्षत-विक्षत शव पड़े हुए थे. राजीव के सुरक्षा अधिकारी प्रदीप गुप्ता अभी ज़िंदा थे. उन्होंने मेरी तरफ़ देखा. कुछ बुदबुदाए और मेरे सामने ही दम तोड़ दिया मानो वो राजीव गाँधी को किसी के हवाले कर जाना चाह रहे हों. मैंने उनका सिर उठाना चाहा लेकिन मेरे हाथ में सिर्फ़ मांस के लोथड़े और ख़ून ही आया. मैंने तौलिए से उन्हें ढक दिया.\"", "मूपनार से थोड़ी ही दूरी पर जयंती नटराजन अवाक खड़ी थीं. ", "बाद में उन्होंने भी एक इंटरव्यू में बताया, \"सारे पुलिस वाले मौक़े से भाग खड़े हुए. मैं शवों को देख रही थी, इस उम्मीद के साथ कि मुझे राजीव न दिखाई दें. पहले मेरी नज़र प्रदीप गुप्ता पर पड़ी... उनके घुटने के पास ज़मीन की तरफ मुंह किए हुए एक सिर पड़ा हुआ था... मेरे मुंह से निकला ओह माई गॉड... दिस लुक्स लाइक राजीव.\"", "वहीं खड़ी नीना गोपाल आगे बढ़ती चली गईं, जहाँ कुछ मिनटों पहले राजीव खड़े हुए थे.", "नीना बताती है, \"मैं जितना भी आगे जा सकती थी, गई. तभी मुझे राजीव गाँधी का शरीर दिखाई दिया. मैंने उनका लोटो जूता देखा और हाथ देखा जिस पर गुच्ची की घड़ी बँधी हुई थी. थोड़ी देर पहले मैं कार की पिछली सीट पर बैठकर उनका इंटरव्यू कर रही थी. राजीव आगे की सीट पर बैठे हुए थे और उनकी कलाई में बंधी घड़ी बार-बार मेरी आंखों के सामने आ रही थी.", "इतने में राजीव गांधी का ड्राइवर मुझसे आकर बोला कि कार में बैठिए और तुरंत यहाँ से भागिए. मैंने जब कहा कि मैं यहीं रुकूँगी तो उसने कहा कि यहाँ बहुत गड़बड़ होने वाली है. हम निकले और उस एंबुलेंस के पीछे पीछे अस्पताल गए जहाँ राजीव के शव को ले जाया जा रहा था.\"", "दस बज कर पच्चीस मिनट पर दिल्ली में राजीव के निवास 10, जनपथ पर सन्नाटा छाया था. राजीव के निजी सचिव विंसेंट जॉर्ज अपने चाणक्यपुरी वाले निवास की तरफ़ निकल चुके थे.", "जैसे ही वो घर में दाख़िल हुए, उन्हें फ़ोन की घंटी सुनाई दी. दूसरे छोर पर उनके एक परिचित ने बताया कि चेन्नई में राजीव से जुड़ी बहुत दुखद घटना हुई है.", "जॉर्ज वापस 10 जनपथ भागे. तब तक सोनिया और प्रियंका भी अपने शयन कक्ष में जा चुके थे. तभी उनके पास भी ये पूछते हुए फ़ोन आया कि सब कुछ ठीक तो है. सोनिया ने इंटरकॉम पर जॉर्ज को तलब किया. जॉर्ज उस समय चेन्नई में पी चिदंबरम की पत्नी नलिनी से बात कर रहे थे. सोनिया ने कहा जब तक वो बात पूरी नहीं कर लेते वो लाइन को होल्ड करेंगीं.", "नलिनी ने इस बात की पुष्टि की कि राजीव को निशाना बनाते हुए एक धमाका हुआ है लेकिन जॉर्ज सोनिया को ये ख़बर देने की हिम्मत नहीं जुटा पाए. दस बज कर पचास मिनट पर एक बार फिर टेलीफ़ोन की घंटी बजी.", "रशीद किदवई सोनिया की जीवनी में लिखते हैं, \"फ़ोन चेन्नई से था और इस बार फ़ोन करने वाला हर हालत में जॉर्ज या मैडम से बात करना चाहता था. उसने कहा कि वो ख़ुफ़िया विभाग से है. हैरान परेशान जॉर्ज ने पूछा राजीव कैसे हैं? दूसरी तरफ़ से पाँच सेकेंड तक शांति रही, लेकिन जॉर्ज को लगा कि ये समय कभी ख़त्म ही नहीं होगा. वो भर्राई हुई आवाज़ में चिल्लाए तुम बताते क्यों नहीं कि राजीव कैसे हैं? फ़ोन करने वाले ने कहा, सर वो अब इस दुनिया में नहीं हैं और इसके बाद लाइन डेड हो गई.\"", "जॉर्ज घर के अंदर की तरफ़ मैडम, मैडम चिल्लाते हुए भागे. सोनिया अपने नाइट गाउन में फ़ौरन बाहर आईं. उन्हें आभास हो गया कि कुछ अनहोनी हुई है.", "आम तौर पर शांत रहने वाले जॉर्ज ने इस तरह की हरकत पहले कभी नहीं की थी. जॉर्ज ने काँपती हुई आवाज़ में कहा \"मैडम चेन्नई में एक बम हमला हुआ है.\"", "सोनिया ने उनकी आँखों में देखते हुए छूटते ही पूछा, \"इज़ ही अलाइव?\" जॉर्ज की चुप्पी ने सोनिया को सब कुछ बता दिया.", "रशीद बताते हैं, \"इसके बाद सोनिया पर बदहवासी का दौरा पड़ा और 10 जनपथ की दीवारों ने पहली बार सोनिया को चीख़ कर विलाप करते सुना. वो इतनी ज़ोर से रो रही थीं कि बाहर के गेस्ट रूम में धीरे-धीरे इकट्ठे हो रहे कांग्रेस नेताओं को वो आवाज़ साफ़ सुनाई दे रही थी. वहाँ सबसे पहले पहुंचने वालों में राज्यसभा सांसद मीम अफ़ज़ल थे.", "उन्होंने मुझे बताया कि सोनिया के रोने का स्वर बाहर सुनाई दे रहा था. उसी समय सोनिया को अस्थमा का ज़बरदस्त अटैक पड़ा और वो क़रीब-क़रीब बेहोश हो गईं. प्रियंका उनकी दवा ढ़ूँढ़ रही थीं लेकिन वो उन्हें नहीं मिली. वो सोनिया को दिलासा देनी की कोशिश भी कर रही थीं लेकिन सोनिया पर उसका कोई असर नहीं पड़ रहा था.\"", "इस केस की जाँच के लिए सीआरपीएफ़ के आईजी डॉक्टर डीआर कार्तिकेयन के नेतृत्व में एक विशेष जाँच दल का गठन किया. ", "कुछ ही महीनो में इस हत्या के आरोप में एलटीटीई को सात सदस्यों को गिरफ़्तार किया गया. ", "मुख्य अभियुक्त शिवरासन और उसके साथियों ने गिरफ़्तार होने से पहले साइनाइड खा लिया.", "डॉक्टर कार्तिकेयन ने बीबीसी से बात करते हुए कहा, \"आप कह सकते हैं हमारी पहली सफलता थी हरि बाबू के कैमरे से उन दस तस्वीरों का मिलना. हमने आम लोगों से सूचनाएं लेने के लिए अख़बारों में विज्ञापन दिया और एक टॉल फ़्री नंबर भी दिया. हमारे पास कुल तीन चार हज़ार टेलीफ़ोन कॉल आए. हर एक कॉल को गंभीरता से लिया गया. हमने चारों तरफ़ छापे मारने शुरू किए और जल्द ही हमें सफलता मिलनी शुरू हो गई.\"", "\"पहले दिन से ही मैं इस काम में 24 घंटे, हफ़्ते के सातों दिन बिना किसी आराम के लगा रहा. मैं रोज़ रात के दो बजे काम के बाद कुछ घंटों की नींद लेने के लिए गेस्ट हाउस पहुंचता था. सारी जाँच तीन महीने में पूरी हो गई लेकिन फॉरेंसिक रिपोर्ट्स आने में समय लगा लेकिन हत्या की पहली वर्षगाँठ से पहले हमने अदालत में चार्जशीट दाख़िल कर दी थी.\"", "कुछ दिनों बाद सोनिया गांधी ने इच्छा प्रकट की कि वो नीना गोपाल से मिलना चाहती हैं.", "नीना गोपाल ने बताया, \"भारतीय दूतावास के लोगों ने दुबई में फ़ोन कर मुझे कहा कि सोनिया जी मुझसे मिलना चाहती हैं. जून के पहले हफ्ते में मैं वहां गई. हम दोनों के लिए बेहद मुश्किल मुलाक़ात थी वो. वो बार-बार एक बात ही पूछ रहीं थी कि अंतिम पलों में राजीव का मूड का कैसा था, उनके अंतिम शब्द क्या थे.\" ", "नीना ने कहा, \"मैंने उन्हें बताया कि वह अच्छे मूड में थे, चुनाव में जीत के प्रति उत्साहित थे. वो लगातार रो रही थीं और मेरा हाथ पकड़े हुए थीं. मुझे बाद में पता चला कि उन्होंने जयंती नटराजन से पूछा था कि गल्फ़ न्यूज़ की वो लड़की मीना (नीना की जगह) कहां हैं, जयंती मेरी तरफ आने के लिए मुड़ी थीं, तभी धमाका हुआ.\"", "इंदिरा गांधी के प्रधान सचिव रहे पीसी एलेक्ज़ेंडर ने अपनी किताब 'माई डेज़ विद इंदिरा गांधी' में लिखा है कि इंदिरा गांधी की हत्या के कुछ घंटों के भीतर उन्होंने ऑल इंडिया इंस्टीट्यूट के गलियारे में सोनिया और राजीव को लड़ते हुए देखा था.", "राजीव सोनिया को बता रहे थे कि पार्टी चाहती है कि 'मैं प्रधानमंत्री पद की शपथ लूँ'. सोनिया ने कहा हरगिज़ नहीं. 'वो तुम्हें भी मार डालेंगे'. राजीव का जवाब था, 'मेरे पास कोई विकल्प नहीं है. मैं वैसे भी मारा जाऊँगा.'", "सात वर्ष बाद राजीव के बोले वो शब्द सही सिद्ध हुए थे."]}
{"Headline": "भारत की महिला पहलवान जिसे कोई मर्द चित ना कर सका था", "Content": ["32 वर्षीय इस महिला पहलवान ने मर्द पहलवानों के सामने एक चुनौती रखते हुए कहा, \"जो मुझे दंगल में हरा देगा, वह मुझसे शादी कर सकता है.\"", "इसी तरह की चुनौती में वह फ़रवरी 1954 से दो मर्द पहलवान चैंपियनों को पहले ही हरा चुकी थीं जिनमें से एक पटियाला से था और दूसरा कोलकाता से.", "इसी साल मई में अपने तीसरे दंगल के लिए वह बड़ौदा की यात्रा पर निकली थीं.", "उनके दौरे ने शहर में एक सनसनी पैदा कर दी थी. बड़ौदा के रहने वाले और खो-खो के पुरस्कृत खिलाड़ी 80 साल के सुधीर परब उस समय स्कूल में पढ़ते थे. ", "वह बताते हैं, ''मुझे याद है कि यह दंगल लोगों के लिए काफ़ी आकर्षक था. किसी ने इस तरह की कुश्ती के बारे में सुना ही नहीं था.\"", "कुश्ती देखने के लिए बैठने की व्यवस्था प्राचीन यूनानी लड़ाइयों की तर्ज़ पर हुई. लेकिन हमीदा बानो को दर्शकों की जिज्ञासा को ख़त्म करने में कुछ ही सेकंड लगे.", "समाचार एजेंसी 'एपी' की उस समय की रिपोर्ट के अनुसार यह मुक़ाबला महज़ एक मिनट और 34 सेकंड तक चला. हमीदा बानो ने बाबा पहलवान को चित कर दिया. ", "रेफ़री ने पहलवान को हमीदा से शादी की संभावना से बाहर घोषित कर दिया. इसी के साथ हमीदा बानो के दांव-पेच के शिकार बाबा पहलवान ने तुरंत घोषणा कर दी कि यह उनका आख़िरी मैच था.", "बाद में भारत की पहली महिला पेशेवर पहलवान के तौर पर मशहूर होने वाली हमीदा बानो अपनी दिलेरी से देश की उन पारंपरिक कहानियों को उलट रही थीं जिनमें महिलाओं को कमज़ोर समझा जाता था.", "उस दौर में कुश्ती को ख़ासतौर पर मर्दों का खेल समझा जाता था.", "हमीदा बानो आम लोगों में इतनी चर्चित हो चुकी थीं कि उनका वज़न, क़द और खानपान तक ख़बरों का विषय बन रहा था.", "उस समय की रिपोर्टों के मुताबिक़ उनका वज़न 107 किलो था और क़द 5 फ़ुट 3 इंच था. ", "उनकी रोज़ाना की ख़ुराक में साढ़े पांच किलो दूध, पौने तीन किलो सूप, 4 पांइट (लगभग सवा दो लीटर) फलों का जूस, एक मुर्ग़ा, लगभग एक किलो मटन,  450 ग्राम मक्खन, 6 अंडे, लगभग एक किलो बादाम, 2 बड़ी रोटियां और 2 बिरयानी की प्लेटें शामिल थीं.  ", "दिनभर: पूरा दिन,पूरी ख़बर", "ख़बरों मैं यह भी बताया गया था कि वह एक दिन में नौ घंटे सोती थीं और छह घंटे व्यायाम करती थीं.", "उन्हें 'अलीगढ़ की एमेज़ॉन' कहा जाने लगा. हमीदा मिर्ज़ापुर में पैदा हुईं थीं और सलाम नाम के एक पहलवान की उस्तादी में कुश्ती की ट्रेनिंग के लिए अलीगढ़ चली आईं थीं. ", "उनकी प्रशंसा में एक कॉलम लिखने वाले एक लेखक ने 1950 के दशक में लिखा कि 'अलीगढ़ की एमेज़ॉन' पर एक नज़र डालना आपकी रीढ़ की हड्डी को कंपाने के लिए काफ़ी है.", "अमेजॉन अमेरिका की एक मशहूर पहलवान हुआ करती थी और हमीदा बानो की उनसे तुलना की जा रही थी.", "उन्होंने लिखा, \"उनसे किसी भी महिला का मुक़ाबला नहीं किया जा सकता है बल्कि प्रतिद्वंद्वियों की कमी ने उन्हें विपरीत लिंग के लोगों को चुनौती देने पर मज़बूर किया होगा.\"", "हमीदा बानो के रिश्तेदारों से बातचीत से यह मालूम होता है कि प्रतिद्वंद्वियों की कमी के अलावा समाज के पुरातनपंथी सोच ने उन्हें घर को त्याग कर अलीगढ़ जाकर बसने पर मज़बूर किया था.", "सन 1950 के दशक तक वह अपने उत्कर्ष पर पहुंच चुकी थीं. ", "1954 में ही अपने चैलेंज के दिनों में उन्होंने दावा किया कि वह अब तक अपने सभी 320 दंगल जीत चुकी हैं.", "उनकी शोहरत उस समय की लेखों में साफ़ नज़र आती है. वहीं कई अफ़साना लिखने वाले भी अपने पात्रों के ताक़त की तुलना हमीदा बानो से करते हैं.  ", "इन बातों ने बड़ौदा के लोगों के लिए भी जिज्ञासा पैदा कर दी थी.", "सुधीर परब बताते हैं कि वह दंगल इस लिहाज़ से अलग था कि भारत में पहली बार कोई महिला मर्द पहलवान से कुश्ती लड़ रही थी.", "वह कहते हैं, \"1954 में लोग बहुत पुरातन पंथी थे. लोग यह मानने को तैयार नहीं थे कि ऐसी कुश्ती हो सकती है. शहर में उनके आने की घोषणा तांगे और लॉरियों पर बैनर और पोस्टर लगाकर की गई थी जैसा कि फ़िल्मों के प्रचार के लिए किया जाता था.\"", "हालांकि उस समय के अख़बारों के अनुसार यह साफ़ है कि बड़ौदा में उन्होंने बाबा पहलवान को हराया था.", "परब कहते हैं, \"मुझे याद है कि वह शुरुआत में छोटे गामा पहलवान से लड़ने वाली थीं जो कि लाहौर के मशहूर गामा पहलवान के नाम से जोड़े जाते थे और जिन्हें महाराजाओं का संरक्षण प्राप्त था.\"", "लेकिन छोटे गामा पहलवान ने अंतिम समय में हमीदा बानो से कुश्ती लड़ने से इंकार कर दिया.", "परब बताते हैं कि उन्होंने कहा कि महिला के साथ वह कुश्ती नहीं लड़ेंगे.", "कुछ पहलवानों के लिए महिला से कुश्ती लड़ना शर्म की बात थी.", "वहीं बहुत से लोग इस बात से ग़ुस्से में थे कि एक औरत मर्दों को जनता के बीच ललकार रही थी और उन्हें पराजित कर रही थी.", "'टाइम्स ऑफ़ इंडिया' की एक रिपोर्ट के अनुसार पुणे में रामचंद्र सालों नाम के एक मर्द पहलवान के साथ मुक़ाबला शहर में कुश्ती की कंट्रोलिंग बॉडी,  राष्ट्रीय तालीम संघ के विरोध के कारण रद्द करना पड़ा. ", "महाराष्ट्र के कोल्हापुर में एक और मुक़ाबले में जब उन्होंने शोभा सिंह पंजाबी नाम के एक मर्द को पराजित किया तो कुश्ती के शौक़ीनों ने उन्हें बुरा-भला कहा और उन पर पत्थर फेंके. ", "यहां तक कि भीड़ को नियंत्रित करने के लिए पुलिस को बुलाना पड़ा और आम लोगों ने इस दंगल को बनावटी क़रार दिया. लेकिन बात यहीं ख़त्म नहीं हुई. ", "लेखक रणविजय सेन अपनी किताब 'नेशन ऐट प्ले: हिस्ट्री ऑफ़ स्पोर्ट इन इंडिया' में लिखते हैं, \"उन समारोहों में खेलों और मनोरंजन का घालमेल इस बात से साफ़ होता है कि हमीदा बानो के मुक़ाबले बाद के दो ऐसे पहलवानों के बीच मुक़ाबला होना था जिनमें एक लंगड़ा और दूसरा अंधा था.\"", "\"लेकिन उस मैच को मनोरंजन के तौर पर या शायद ताने के तौर पर रद्द कर दिया गया क्योंकि दृष्टिहीन पहलवान ने दांत में दर्द की शिकायत की जिसके कारण उसका प्रतिद्वंद्वी विजयी घोषित हुआ.", "सेन के अनुसार, \"हमीदा बानो को अंततः राज्य के मुख्यमंत्री मोरारजी देसाई से उनके दंगल पर पाबंदी के विरोध में शिकायत करनी पड़ी लेकिन देसाई का जवाब था कि मुक़ाबले पर पाबंदी लैंगिक आधार पर नहीं बल्कि व्यवस्थापकों के बारे में कई शिकायतों की वजह से लगाई गई थी जो कि ज़ाहिर तौर पर बानो के ख़िलाफ़ 'डमी' पहलवान उतार रहे थे.\"", "हमीदा बानो के ख़िलाफ़ कुश्तियों में डमी पहलवानों या कमज़ोर विरोधियों का इस्तेमाल उस समय एक व्यापक सोच थी.", "हमीदा की शोहरत के बारे में बात करते हुए महेश्वर दयाल अपनी 1987 की किताब 'आलम में इंतख़ाब- दिल्ली' में लिखते हैं कि उन्होंने यूपी और पंजाब में कई कुश्तियां लड़ी थीं और दूरदराज़ से लोग उन्हें और उनकी कुश्ती को देखने के लिए आते थे.", "वह लिखते हैं, \"वह बिल्कुल मर्द पहलवानों की तरह लड़ती थीं. हालांकि कुछ लोगों का यह कहना था कि हमीदा बानो और मर्द पहलवान का आपस में ख़ुफ़िया समझौता हो जाता था और वह जान बुझकर हमीदा बानो से हार जाता था.\"", "वहीं कई पुरुष लेखकों ने उनके कारनामों का मज़ाक़ उड़ाया है या उन पर प्रश्न चिह्न लगाया है. ", "नारीवादी लेखिका क़ुर्रतुल ऐन हैदर ने अपनी एक कहानी 'डालनवाला' में हमीदा बानो का उल्लेख करते हुए बताती हैं कि मुंबई में 1954 में एक विराट ऑल इंडिया दंगल का आयोजन किया गया था जिसमें उन्होंने कमाल दिखाया था.", "वह लिखती हैं, \"बक़ौल फ़क़ीरा (उनका नौकर) कोई माई का लाल उस शेर की बच्ची को न हरा सका था और उसी दंगल में प्रोफ़ेसर ताराबाई ने भी बड़ी ज़बर्दस्त कुश्ती लड़ी थी और उन दोनों पहलवान महिलाओं की तस्वीरें विज्ञापन में छपी थीं. इन तस्वीरों में वो बनियान और निकर पहने ढेरों पदक लगाए बड़ी शान से कैमरों को घूर रही थीं.\"", "उस वक़्त के रेकॉर्ड से पता चलता है कि हमीदा बानो ने 1954 में मुंबई में रूस की 'मादा रीछ' कहलाने वाली वीरा चस्तेलिन को भी एक मिनट से कम समय में शिकस्त दी थी और उसी साल उन्होंने यूरोपीय पहलवानों से कुश्ती लड़ने के लिए यूरोप जाने के अपने इरादों का ऐलान किया था.", "लेकिन इन मशहूर दंगलों के तुरंत बाद हमीदा कुश्ती के सीन से ग़ायब हो गईं और उसके बाद रिकॉर्ड्स में उनका नाम केवल इतिहास के तौर पर नज़र आता है.", "हमीदा बानो के बारे में और जानने के लिए मैंने उनके नज़दीकी रिश्तेदारों और जानने वालों को तलाश किया जो अब देश और दुनिया के विभिन्न कोनों में रहते हैं. ", "उनसे बातचीत से यह पता चलता है कि हमीदा बानो का यूरोप जाने का ऐलान उनकी कुश्ती के करियर के पतन का कारण बना.", "हमीदा के पोते फ़िरोज़ शेख़ जो अब सऊदी अरब में रहते हैं बताते हैं, \"मुंबई में एक विदेशी महिला उनसे कुश्ती लड़ने आई थीं. वह दादी से हार गईं और उनसे प्रभावित होकर उन्हें यूरोप ले जाना चाहती थीं लेकिन उनके ट्रेनर सलाम पहलवान को यह बात मंज़ूर नहीं थी.\"", "वह कहते हैं कि उन्हें रोकने के लिए सलाम पहलवान ने लाठियों से मारा और उनके हाथ तोड़ दिए.", "उस समय तक दोनों अलीगढ़ से अक्सर बंबई और कल्याण आते रहते थे जहां उनका दूध का कारोबार था.", "कल्याण में हमीदा बानो के उस समय के पड़ोसी रहे राहील ख़ान उनके साथ हुई ऐसी हिंसक घटनाओं की पुष्टि करते हैं. ", "वे अब ऑस्ट्रेलिया में रहते हैं. ", "वह कहते हैं कि सलाम पहलवान ने असल में उनकी टांगें भी तोड़ दी थीं.", "वो कहते हैं, \"मुझे यह अच्छी तरह याद है कि वह खड़ी नहीं हो पाती थीं. उनके पैर बाद में ठीक हो गए लेकिन वह वर्षों तक बिना लाठी के ठीक से चल नहीं पाती थीं.\"", "\"दोनों के बीच लड़ाइयां आम बात हो गई थीं. सलाम पहलवान अलीगढ़ वापस चले गए लेकिन हमीदा बानो कल्याण में ही रुक गईं.\"", "राहील बताते हैं, \"1977 में जब सलाम पहलवान हमीदा बानो के पोते की शादी में कल्याण एक बार फिर आए थे तब दोनों के बीच ज़बर्दस्त लड़ाई हुई. दोनों तरफ़ के लोगों ने लाठी निकाल ली थी.\"", "हालांकि सलाम पहलवान प्रभावशाली व्यक्तित्व के मालिक थे. उनके रिश्तेदारों के अनुसार उनकी नेताओं और फ़िल्मी सितारों से नज़दीकी थी और वह ख़ुद भी एक नवाब की तरह ज़िंदगी गुज़ारते थे.", "लेकिन फ़िरोज़ दावा करते हैं कि सलाम ने हमीदा के पदक और दूसरे सामान बेच दिए और जब उनकी आमदनी का ज़रिया ख़त्म हो गया तो उन्हें काफ़ी तंगहाली का सामना करना पड़ा.", "हालांकि वह कल्याण में जिस कॉम्प्लेक्स में रहती थीं वह काफ़ी बड़ा था जिसमें एक मवेशियों का तबेला था और जैसे-तैसे बनी इमारतें थीं जो उन्होंने किराए पर दे रखी थीं. ", "लेकिन लंबे समय तक किराया न बढ़ने के कारण उनसे जो मामूली आमदनी होती थी उसका कोई महत्व नहीं था.", "राहील बताते हैं कि उनके माता-पिता पढ़े लिखे थे जिसकी वजह से हमीदा अक्सर उनसे मिलने आती थीं.", " राहील की मां फ़िरोज़ और उनके बहन-भाइयों को अंग्रेज़ी सिखाती थीं.", "वे याद करते हुए कहते हैं, \"जैसे-जैसे सलाम के साथ लड़ाइयां बढ़ीं  वह अक्सर अपनी बचत सुरक्षित रखने के लिए मेरी मां के पास जाती थीं.\"", "लेकिन वह कहते हैं कि उनके आख़िरी दिनों में काफ़ी मुश्किलें आ गई थीं. ", "\"वह कल्याण में अपने घर के सामने खुले मैदान में बूंदी बेचा करती थीं.\"", "हालांकि उन्होंने अपने बच्चों को अलीगढ़ या मिर्ज़ापुर जाने से सख़्ती से मना किया था.", " सलाम पहलवान की बेटी सहारा, जो अलीगढ़ में रहती हैं, ने  बताया कि जब वह मृत्यु शय्या पर थे तो हमीदा उनसे मिलने एक बार अलीगढ़ वापस आई थीं.", "हालांकि मिर्ज़ापुर में हमीदा के रिश्तेदार इस मामले पर बात करने से कतराते हैं लेकिन अलीगढ़ में सलाम पहलवान के रिश्तेदारों से बातचीत के दौरान एक महत्वपूर्ण जानकारी मिली. ", "उन्होंने दावा किया कि हमीदा बानो ने असल में सलाम पहलवान से शादी की थी और वह भी आज़ादी से पहले.", "लेकिन हमीदा बानो के विषय पर जब सलाम पहलवान की बेटी सहारा से फ़ोन पर बात हुई तो वो  हमीदा बानो को अपनी मां कहने से कतरा रही थीं.", "इस बारे में सवाल पूछने पर उन्होंने बताया कि हमीदा उनकी सौतेली मां थीं.", "उनका दावा है कि हमीदा बानो और सलाम पहलवान ने शादी कर ली थी.", "सहारा ने बताया कि हमीदा बानो के माता-पिता उनके मर्दों का खेल खेलने यानी कुश्ती लड़ने के ख़िलाफ़ थे. इसी दौरान सलाम पहलवान उनके शहर के दौरे पर गए जिसने उन्हें बाहर निकलने का मौक़ा दिया.", "सहारा कहती हैं, \"वालिद साहब मिर्ज़ापुर गए थे कुश्ती के लिए. वहां उनकी मुलाक़ात हमीदा से हुई और वह उन्हें यहां अलीगढ़ ले आए.\"", "\"वह उनकी मदद चाहती थीं. उनकी कुश्तियां मेरे पिता की मदद से होती थी और वह उनके साथ रहती थीं.\"", "हालांकि अपने रिश्तों की हक़ीक़त हमीदा बानो और सलाम पहलवान ख़ुद बेहतर बताते लेकिन हमीदा के पोते फ़िरोज़, जो हमीदा बानो के आख़िरी वक़्त तक उनके साथ थे,  सहारा और दूसरे रिश्तेदारों की बात से सहमत नहीं हैं. ", "वह कहते हैं, \"वह सलाम पहलवान के साथ रहती जरूर थीं लेकिन उनसे शादी कभी नहीं की.\"", "वह अपने और अपनी दादी हमीदा बानो के रिश्तों के बारे में बताते हैं, \"दरअसल दादी ने मेरे वालिद को गोद लिया था. लेकिन मेरे लिए तो वह मेरी दादी हैं.\"", "हमीदा बानो और सलाम पहलवान के परिवार के सदस्यों के अलग-अलग दावों के बावजूद उनके व्यक्तिगत रिश्तों की बारीकी आज महत्वपूर्ण नहीं है लेकिन यह बात लगभग तय है कि 'कोई माई का लाल पैदा' नहीं हुआ जो 'उस शेर की बच्ची' को कुश्ती में जीवन पर्यंत हरा सका."]}
{"Headline": "कार्टून: कर्नाटक चुनाव, आपकी प्रतिक्रिया?", "Content": []}
{"Headline": "भगत सिंह ने फांसी के फंदे को पहनने से पहले चूमा - बीबीसी स्पेशल", "Content": ["उनकी फाँसी का समय कुछ असामान्य था. सुबह तड़के न होकर, 23 मार्च की शाम साढ़े सात बजे. सूरज डूब चुका था. ", "लाहौर जेल के चीफ़ सुपरिंटेंडेंट मेजर पीडी चोपड़ा एक 23 साल के छरहरे युवा और उसके दो साथियों के साथ चलते हुए फाँसी के तख़्ते की तरफ़ बढ़ रहे थे. ", "ये सारा नज़ारा देख रहे डिप्टी जेल सुपरिंटेंडेंट मोहम्मद अकबर ख़ान बड़ी मुश्किल से अपने आँसू रोकने की कोशिश कर रहे थे. ", "फाँसी के फंदे की तरफ़ बढ़ रहा वो शख़्स उस समय शायद भारत का सबसे मशहूर शख़्स बन चुका था.  ", "भगत सिंह के साथ-साथ उनके दो और साथी सुखदेव और राजगुरू भी चल रहे थे. ", "उन तीनों ने अंग्रेज़ सरकार से अनुरोध किया था कि राजनैतिक क़ैदियों के उनके दर्जे को देखते हुए उन्हें साधारण अपराधियों की तरह फाँसी पर न चढ़ाकर गोलियों से मारा जाए. ", "लेकिन अंग्रेज़ सरकार ने उनके इस अनुरोध को ठुकरा दिया था. भगत सिंह उन तीनों के बीचोंबीच चल रहे थे. सुखदेव उनके बाईं तरफ़ और राजगुरू उनके दाहिनी तरफ़ थे. ", "चलते समय भगत सिंह एक गीत गा रहे थे, 'दिल से न निकलेगी मरकर भी वतन की उल्फ़त, मेरी मिट्टी से भी ख़ुशबू-ए-वतन आएगी.' ", "उनके दोनों साथी उनके सुर में सुर मिला रहे थे.", "-  ", "दिनभर: पूरा दिन,पूरी ख़बर", "भगत सिंह ने फाँसी से पहले फंदे को चूमा. सतविंदर जस अपनी किताब 'द एक्सेक्यूशन ऑफ़ भगत सिंह' में लिखते हैं, \"इस क्षण को महसूस करने के लिए भगत सिंह ने अपनी ज़िंदगी देश के लिए न्योछावर कर दी बल्कि उन्होंने इस क्षण का बाकायदा इंतज़ार किया था. इसकी योजना बनाई थी. फाँसी के फंदे को उन्होंने ख़ुद अपने गले में पहना था. भगत सिंह के बाद राजगुरू और सुखदेव के गले में भी फाँसी के फंदे पहना दिए गए थे.\" ", "उन्होंने भी पहनाए जाने से पहले फंदे को चूमा था. उनके हाथ और पैर बाँध दिए गए थे. ", "कुलदीप नैयर अपनी किताब 'विदाउट फ़ियर, द लाइफ़ एंड ट्रायल ऑफ़ भगत सिंह' में लिखते हैं, \"जल्लाद ने पूछा था कौन पहले जाएगा? सुखदेव ने जवाब दिया था, मैं सबसे पहले जाऊँगा. जल्लाद ने एक के बाद एक तीन बार फाँसी का फंदा खींचा था. तीनों के शरीर बहुत देर तक फाँसी के तख़्ते से लटकते रहे थे.\"", "इसके बाद वहाँ मौजूद डॉक्टरों ने उन्हें मृत घोषित कर दिया था. वहाँ मौजूद एक जेल अफ़सर इन युवा क्रांतिकारियों के साहस से इतना प्रभावित हुआ था कि उसने  उनके मृत शरीर को पहचानने से इनकार कर दिया था. उसको तत्काल सस्पेंड कर दिया गया था.", "पहले योजना थी कि इन तीनों का अंतिम संस्कार जेल में ही किया जाएगा, लेकिन फिर सोचा गया कि उठते हुए धुएं को देखकर बाहर खड़ी भीड़ उत्तेजित हो जाएगी. इसलिए तय किया गया कि उनका अंतिम संस्कार सतलज के तट पर कसूर में किया जाएगा. ", "रातोंरात जेल के पिछवाड़े की दीवार तोड़ी गई. वहाँ से एक ट्रक को अंदर लाया गया. इन तीनों के पार्थिव शरीर को घसीटते हुए ले जाकर उन ट्रकों में फेंक दिया गया.  ", "मन्मथनाथ गुप्त अपनी किताब 'हिस्ट्री ऑफ़ इंडियन रिवॉल्यूशनरी मूवमेंट' में लिखते हैं, \"सतलज नदी के तट पर दो पुजारी उन शवों का इंतज़ार कर रहे थे. उन तीनों के मृत शरीर को चिता पर रखकर आग लगा दी गई, जैसे ही भोर होने लगी जलती चिता की आग बुझाकर आधे जले हुए शरीरों को सतलज नदी में फेंक दिया गया. बाद में इस जगह की शिनाख़्त चौकी नंबर 201 के रूप में हुई. जैसे ही पुलिस और पुजारी वहाँ से हटे, गाँव वाले पानी के अंदर घुस गए. उन्होंने अधजले शरीर के टुकड़ों को पानी से निकाला और फिर ढंग से उनका अंतिम संस्कार किया.\"", "भगत सिंह और उनके साथियों को 24 मार्च को फाँसी दी जानी थी, लेकिन उन्हें निर्धारित समय से 11 घंटे पहले फाँसी पर लटका दिया गया. जैसे ही ये ख़बर फैली भारतीय जनता में आक्रोश और सदमा छा गया. ", "न्यूयॉर्क में 'डेली वर्कर' अख़बार ने इस फाँसी को ब्रिटिश लेबर सरकार के सबसे ख़ूनी काम की संज्ञा दी. महात्मा गाँधी को जो उन दिनों कराची की यात्रा पर थे, इन फाँसियों के लिए परोक्ष रूप से ज़िम्मेदार ठहराया गया. ", "सतविंदर सिंह जस लिखते हैं, \"जैसे ही गांधी जी की ट्रेन कराची स्टेशन पर पहुँची, प्रदर्शनकारियों ने उनके हाथ में विरोध जताने के लिए काले फूल पकड़ा दिए. उन पर आरोप लगे कि उन्होंने भारत के भविष्य के बारे में होने वाली बातचीत में लॉर्ड इरविन के सामने भगत सिंह को फाँसी न दिए जाने की शर्त नहीं रखी.\"", "जवाहरलाल नेहरू ने ज़रूर इन फाँसियों की कड़े शब्दों में निंदा की. ", "श्रीराम बख़्शी अपनी किताब 'रिवॉल्यूशनरीज़ एंड द ब्रिटिश राज' में लिखते हैं, \"मैं भगत सिंह जैसे शख़्स के साहस और आत्म-बलिदान की कद्र करता हूँ. भगत सिंह जैसा साहस बहुत दुर्लभ है. अगर वायसराय को हमसे ये उम्मीद है कि हम इस साहस की तारीफ़ नहीं करेंगे तो उनको बहुत बड़ी ग़लतफ़हमी है. उनको अपने दिल से पूछना चाहिए कि उन्होंने क्या किया होता अगर भगत सिंह अंग्रेज़ होते और उन्होंने इंग्लैंड के लिए ये क़दम उठाया होता?\"", "बीसवीं सदी के पहले दशक में अंग्रेज़ों के ख़िलाफ़ बग़ावत की आग पूरे देश में फैल चुकी थी. भगत सिंह के चाचा अजीत सिंह और पिता किशन सिंह दोनों ग़दर पार्टी के सदस्य थे. ", "28 सितंबर, 1907 जिस दिन भगत सिंह का जन्म हुआ, उसी दिन उनके पिता और चाचा अंग्रेज़ों की जेल से छूटे. ", "पहले भगत सिंह का नाम भगनलाल रखा गया था. सन् 1923 में उन्होंने लाहौर के नेशनल कॉलेज में दाख़िला लिया. ", "पढ़ाई में वो अच्छे थे. उनको उर्दू, हिंदी, गुरमुखी, अंग्रेज़ी और संस्कृत भाषाओं पर महारत हासिल थी. ", "सन् 1924 में उन पर शादी करने के लिए परिवार वालों का दबाव पड़ने लगा.", " माता-पिता को मनाने में नाकाम होने के बाद भगत सिंह ने लाहौर का अपना घर छोड़ दिया और कानपुर आ गए. ", "वहाँ उन्होंने मशहूर स्वतंत्रता सेनानी गणेश शंकर विद्यार्थी के साप्ताहिक अख़बार 'प्रताप' में काम किया. उस अख़बार में वो बलवंत के नाम से लेख लिखा करते थे. ", "कानपुर में उनकी मुलाकात दूसरे स्वतंत्रता सेनानियों बटुकेश्वर दत्त, शिव वर्मा और बीके सिन्हा से हुई.", "अजय घोष ने अपनी किताब 'भगत सिंह एंड हिज़ कॉमरेड्स' में लिखा है, \"मुझे भगत सिंह ने बटुकेश्वर दत्त ने मिलवाया था. उस ज़माने में लंबे और बहुत दुबले हुआ करते थे. उनके कपड़े पुराने-धुराने होते थे और वो बहुत चुप रहा करते थे. वो एक गंवार लड़के जैसे दीखते थे. उनमें बिल्कुल भी आत्मविश्वास नहीं था. पहली नज़र में वो मुझे बिल्कुल पसंद नहीं आए थे. उनके चले जाने के बाद मैंने ये बात बटुकेश्वर दत्त को बताई भी थी.\" ", "वे आगे लिखते हैं, \"दो सालों के अंदर भगत सिंह की शख़्सियत में ज़बरदस्त बदलाव आया था. वो बहुत अच्छे वक्ता बन गए थे. वो इतनी ताक़त, जुनून और ईमानदारी के साथ बोलते थे कि लोग उनके मुरीद हुए बिना नहीं रह सकते थे. सन् 1924 में वो हिंदुस्तान रिपब्लिकन एसोसिएशन के सदस्य बन गए थे. चंद्रशेखर आज़ाद उसके कर्ता-धर्ता थे और भगत सिंह उनके बहुत नज़दीक आ गए थे.\"", "सन् 1927 में काकोरी कांड के सिलसिले में भगत सिंह को पहली बार गिरफ़्तार किया गया था. दरअसल, उन्होंने इस घटना के समर्थन में अपना नाम बदलकर 'विद्रोही' नाम से एक लेख लिखा था. ", "लाहौर में दशहरे के मेले में बम विस्फोट का आरोप भी उन पर लगाया गया था. बाद में अच्छे व्यवहार के कारण उन्हें जेल से रिहा कर दिया गया था. उसी साल जब साइमन कमीशन भारत आया तो लाला लाजपत राय ने उसका ज़ोरदार विरोध किया. ", "विरोध प्रदर्शन के दौरान एसपी जेए स्कॉट ने भीड़ पर लाठीचार्ज करने का आदेश दिया. उसने दूर से ही लाला लाजपतराय को देख लिया. उसने उन पर बेंत बरसाना शुरू कर दिया और तब तक बेंत चलाता रहा जब तक वो लहूलुहान होकर ज़मीन पर नहीं गिर गए. बेहोश होने से पहले उन्होंने चिल्ला कर कहा था, 'हमारे ऊपर चलाई गई हर लाठी ब्रिटिश साम्राज्य के ताबूत में ठोकी गई कील साबित होगी.'", "जवाहरलाल नेहरू ने पुलिस के इस काम की निंदा करते हुए इसे एक 'राष्ट्रीय शर्म' बताया था. 17 नवंबर को लाला लाजपत राय का निधन हो गया. 10 दिसंबर, 1928 को देश भर के क्रांतिकारियों की लाहौर में बैठक हुई जिसकी अध्यक्षता भगवतीचरण वोहरा की पत्नी दुर्गा देवी ने की. ", "इसी बैठक में तय हुआ कि लाला जी की मौत का बदला लिया जाएगा. भगत सिंह और उनके साथी दुनिया को बताना चाहते थे कि भारत लालाजी की मौत को चुपचाप सहन नहीं करेगा.", "तय हुआ कि भगत सिंह, सुखदेव, चंद्रशेखर आज़ाद और जय गोपाल एसपी स्कॉट को मारने के अभियान में भाग लेंगे. दो दिन पहले यानी 15 दिसंबर को क्रांतिकारियों ने उस जगह का दौरा किया जहाँ उन्हें स्कॉट को मारना था. ", "भगत सिंह ने एक लाल बॉर्डर का पोस्टर तैयार किया जिस पर लिखा था 'स्कॉट किल्ड.' बाद में उनके हाथ से लिखे इस पोस्टर को लाहौर कॉन्सपिरेसी केस में उनके ख़िलाफ़ सबूत के तौर पर इस्तेमाल किया गया. ", "एक युवा साथी जयगोपाल को ज़िम्मेदारी दी गई कि जब स्कॉट थाने पहुंचें तो वो इन तीनों को इस बारे में बता दें. स्कॉट की कार का नंबर था 6728. जयगोपाल से कहा गया कि वो इस नंबर को याद कर लें.", "आश्चर्यजनक बात थी कि जयगोपाल ने पहले स्कॉट को कभी नहीं देखा था. उस दिन स्कॉट पुलिस स्टेशन आए ही नहीं. उन्होंने एक दिन की छुट्टी ले रखी थी क्योंकि उसी दिन उनकी सास इंग्लैंड से लाहौर आने वाली थीं. ", "जब पुलिस स्टेशन से असिस्टेंट एसपी जेपी सैंडर्स बाहर आए तो जयगोपाल ने समझा यही स्कॉट हैं. उन्होंने इसकी सूचना भगत सिंह और राजगुरू को दे दी. दोपहर बाद जब सैंडर्स पुलिस स्टेशन से बाहर आकर अपनी मोटर साइकिल स्टार्ट कर रहे थे तब राजगुरू ने उन्हें अपनी जर्मन माउज़र पिस्टल से गोली मार दी. ", "भगत सिंह चिल्लाते ही रह गए 'नहीं, नहीं, नहीं ये स्कॉट नहीं हैं.' लेकिन तब तक देर हो चुकी थी. जब सैंडर्स गिरे तो भगत सिंह ने भी उनके मृत शरीर में कुछ गोलियाँ मार दीं.", "पहले से तय योजना के अनुसार, भगत सिंह और राजगुरू डीएवी कालेज की तरफ़ भागे. वहाँ चंद्रशेखर आज़ाद ने उनको कवर देने के लिए पोज़ीशन ली हुई थी. ", "स्वतंत्रता सेनानी शिव वर्मा अपनी किताब  'रेमिनिसेंसेज़ ऑफ़ फ़ेलो रिवोल्यूशनरीज़' में लिखते हैं, \"जब भगत सिंह और राजगुरू सैंडर्स को मारने के बाद भाग रहे थे तो एक हेड कॉन्सटेबल चानन सिंह उनका पीछा करने लगा. जब आज़ाद के चिल्लाने पर भी वो नहीं रुका तो राजगुरू ने उसे भी गोली मार दी. उस समय हॉस्टल की खिड़की से बहुत से लोग ये दृश्य देख रहे थे. उनमें से एक थे, बाद में महान कवि बने फ़ैज़ अहमद फ़ैज़.\" ", "अगले दिन शहर की दीवारों पर लाल स्याही से बने पोस्टर चिपके पाए गए जिन पर लिखा था 'सैंडर्स इज़ डेड. लाला लाजपत राय इज़ एवेंज्ड.' सैंडर्स की हत्या के बाद लाहौर से बाहर निकलना नामुमकिन था. शहर के चप्पे-चप्पे पर पुलिस तैनात थी.", "सैंडर्स को मारने से पहले भगत सिंह ने अपने बाल कटवा दिए थे. पुलिस को उनके नए भेष के बारे में मालूम नहीं था. वो बाल और दाढ़ी रखने वाले एक सिख युवक को ढूँढ रही थी. तय हुआ कि भगत सिंह साहबों जैसे कपड़े पहनकर ट्रेन पर सवार होंगे. उनके साथ दुर्गा भाभी उनकी पत्नी के रूप में जाएँगी. ", "मलविंदरजीत सिंह बड़ाइच अपनी किताब 'भगत सिंह द एटर्नल रेबेल' में लिखते हैं,  \"भगत सिंह ने ओवरकोट और हैट पहन रखी थी. उन्होंने अपने कोट का कॉलर भी ऊँचा कर रखा था. उन्होंने अपनी गोद में दुर्गा भाभी के बेटे शचि को इस तरह से पकड़ रखा था कि उनका चेहरा न दिखाई दे. भगत सिंह और दुर्गा भाभी फ़र्स्ट क्लास के कूपे में थे जबकि उनके नौकर के भेष में राजगुरू तीसरे दर्जे में सफ़र कर रहे थे. दोनों के पास लोडेड रिवॉल्वर थी.\" ", "लखनऊ स्टेशन पर उतरकर उन्होंने कुछ घंटे स्टेशन के वेटिंग रूम में बिताए. यहाँ से राजगुरू दूसरी तरफ़ निकल गए और भगत सिंह और दुर्गा भाभी ने कलकत्ता का रुख़ किया जहाँ दुर्गा भाभी के पति भगवतीचरण वोहरा पहले से ही मौजूद थे.", "कलकत्ता में कुछ दिन रहने के बाद भगत सिंह आगरा आए जहाँ उन्होंने 'हींग की मंडी' मोहल्ले में दो घर किराए पर लिए. आगरा में ही भगत सिंह और उनके साथियों की एक बैठक हुई जिसमें सैंडर्स को मारे जाने के परिणाम पर बड़ी बहस हुई. सबका मानना था कि इस हत्या का वो असर नहीं हुआ जिसकी वो सब उम्मीद कर रहे थे. उनको उम्मीद थी कि इससे डरकर बड़ी संख्या में अंग्रेज़ भारत छोड़ देंगे. ", "उन्हीं दिनों असेंबली में दो बिलों पर विचार किया जाना था. एक था पब्लिक सेफ़्टी बिल जिसमें सरकार को बिना मुक़दमा चलाए किसी को भी गिरफ़्तार करने का अधिकार दिया गया था. दूसरा था ट्रेड डिस्प्युट बिल जिसमें  श्रमिक संगठनों को हड़ताल करने की मनाही हो गई थी. ", "जिस दिन ये बिल पेश किए जाने थे यानी 8 अप्रैल को भगत सिंह और बटुकेश्वर दत्त ख़ाकी कमीज़ और शॉर्ट्स पहने हुए सेंट्रल असेंबली की दर्शक दीर्घा में पहुँच गए. उस समय असेंबली में कई बड़े नेता जैसे विट्ठलभाई पटेल, मोहम्मद अली जिन्ना और मोतीलाल नेहरू मौजूद थे.", "कुलदीप नैयर लिखते हैं, भगत सिंह ने बहुत सावधानी से उस जगह बम लुढ़काया जहाँ एसेंबली का कोई सदस्य मौजूद नहीं था. जैसे ही बम फटा पूरे हॉल में अँधेरा छा गया. बटुकेश्वर दत्त ने दूसरा बम फेंका. तभी दर्शक दीर्घे से असेंबली में कागज़ के पैम्फ़लेट उड़ने लगे. असेंबली के सदस्यों को 'इंक़लाब ज़िंदाबाद' और 'लॉन्ग लिव प्रोलिटेरियट' के नारे सुनाई दिए. ", "उन पैम्फ़लेटों पर लिखा था, 'बहरों को सुनाने के लिए ऊँची आवाज़ की ज़रूरत होती है.' न ही भगत सिंह और न ही बटुकेश्वर दत्त ने वहाँ से भागने की कोशिश की,  जैसा कि पहले से तय था उन्होंने अपने-आप को गिरफ़्तार करवाया. ", "वहीं पर भगत सिंह ने अपनी वो पिस्टल सरेंडर की जिससे उन्होंने सैंडर्स की हत्या की थी. उनको पता था कि ये पिस्टल सैंडर्स की हत्या में उनके शामिल होने का सबसे बड़ा सबूत होगी. ", "दोनों को अलग-अलग थानों में ले जाया गया. भगत सिंह को मुख्य थाने और बटुकेश्वर दत्ते को चाँदनी चौक के थाने पर लाया गया. इसका उद्देश्य था कि दोनों से अलग-अलग पूछताछ की जाए ताकि सच का पता लगाया जा सके. ", "भगत सिंह और बटुकेश्वर दत्त को इस काम के लिए आजीवन कारावास की सज़ा मिली, लेकिन सैंडर्स की हत्या के लिए भगत सिंह, राजगुरू और सुखदेव को फाँसी की सज़ा सुनाई गई.", "भगत सिंह को फाँसी दिए जाने से कुछ दिन पहले पंडित मदन मोहन मालवीय ने वायसराय लॉर्ड इरविन को तार भेजकर भगत सिंह की मौत की सज़ा को उम्र क़ैद में परिवर्तित करने की माँग की, लेकिन उनके इस अनुरोध को ठुकरा दिया गया. ", "फाँसी दिए जाने के अगले दिन पूरे लाहौर में हड़ताल रखी गई. उनकी याद में नीला गुंबद से एक शोक जुलूस निकाला गया. ये जगह उस जगह के बहुत पास थी जहाँ सैंडर्स को गोली मारी गई थी. ", "हज़ारों, हिंदू, मुस्लिम और सिख तीन मील लंबे जुलूस का हिस्सा बने, पुरुषों ने अपनी बाँह में काली पट्टी बाँध रखी थी जबकि महिलाओं ने विरोधस्वरूप काली साड़ी पहन रखी थी. मॉल से गुज़र कर पूरा जुलूस अनारकली बाज़ार के बीचोंबीच रुक गया. ", "तभी घोषणा की गई कि भगत सिंह का पूरा परिवार तीनों शहीदों की अस्थियाँ लेकर फ़िरोज़पुर से लाहौर पहुँच गया है.", "तीन घंटे बाद फूलों से लदे तीन ताबूत उस जुलूस का हिस्सा बन गए. वहाँ मौजूद हर शख़्स की आँखों में आँसू थे. उस मौके पर एक उर्दू अख़बार के संपादक मौलाना ज़फ़र अली ख़ाँ ने एक नज़्म पढ़ी. जिस जेल में भगत सिंह को फाँसी दी गई थी वहाँ के वॉर्डेन चरत सिंह धीमे क़दमों से अपने कमरे की तरफ़ बढ़े और फूट-फूट कर रोने लगे. ", "अपने तीस साल के करियर में उन्होंने बहुत से लोगों को फाँसी होते देखी थी. लेकिन किसी ने इतनी बहादुरी से मौत को गले नहीं लगाया था जितना भगत सिंह और उनके दो साथियों ने. ", "भगत सिंह की मौत के 16 साल, 4 महीने और 23 दिन बाद भारत आज़ाद हुआ था और अंग्रेज़ों को यहाँ से हमेशा के लिए जाना पड़ा था."]}
{"Headline": "कार्टून: दो हज़ार के नोट की याद में", "Content": []}
{"Headline": "वो गांव जहां कोई जूते नहीं पहनता और बीमार होने पर अस्पताल भी नहीं जाता", "Content": ["इतना ही नहीं परिवार में कोई बीमार हो जाए तो लोग अस्पताल नहीं जाते. अगर किसी सूरत में कहीं बाहर जाना पड़े या फिर किसी रिश्तेदार के घर जाना पड़े तो ये लोग बाहर का खाना नहीं खाते, पानी भी नहीं पीते.", "यक़ीन करना भले मुश्किल हो, लेकिन ऐसा ही एक गांव आंध्र प्रदेश के तिरुपति से 50 किलोमीटर दूर स्थित है. गांव का नाम वेमना इंडलू है.", "यहां के ग्रामीण इन बातों को अपनी पुरानी परंपरा बताते हैं. ", "ग्रामीणों का कहना है कि ज़िलाधिकारी को गांव में आने पर गांव के बाहर ही अपने जूते उतारने होते हैं.", "गांव के मुखिया एरब्बा का कहना है कि जब से हमारी जनजाति इस गांव में बसी है तब से यह प्रथा चली आ रही है.", "उन्होंने बीबीसी तेलुगू को बताया, \"जब हम बाहर जाते हैं तो नहाने के बाद ही घर में प्रवेश करते हैं और फिर खाना खाते हैं. मैं कई बार गांव से बाहर गया हूं. एक बार मुझे कचहरी के काम से पांच दिन के लिए गांव से बाहर रहना पड़ा. मैं जहां ठहरा था वहां के भोजन को हाथ तक नहीं लगाया.\"", "एरब्बा बताते हैं, \"मैं 47 साल से कोर्ट के काम से बाहर जा रहा हूं. लेकिन मैंने कभी बाहर का पानी भी नहीं पिया. मैं घर से पानी लेकर चलता हूं और वह पानी ही पीता हूं. बाहर का पानी का पीने का सवाल ही नहीं उठता. हम बाहर का खाना भी नहीं खाते.\"", "दिनभर: पूरा दिन,पूरी ख़बर", "वेमना इंडलू गांव, आंध्र प्रदेश के तिरुपति ज़िले के पाकला मंडल का एक गांव है. ", "इसमें 80 लोगों की आबादी वाले 25 घर हैं. इस गांव में कुल 52 मतदाता हैं. इनमें से कुछ ने ही स्नातक की पढ़ाई पूरी की है. यहां के लोग ज़्यादा पढ़े-लिखे नहीं हैं और कृषि पर निर्भर हैं.", "वैसे ये दिलचस्प है कि इस गांव के लोगों से मिलने आने वाले उनके रिश्तेदारों को भी रीति-रिवाजों का पालन करना पड़ता है. ", "गांव आए एक रिश्तेदार महेश ने बताया कि इसी गांव में उनकी बहन की शादी हुई है.", "महेश ने बताया, \"इस गांव के सभी लोग मेरे रिश्तेदार लगते हैं. हम जब भी गांव में आते हैं तो रीति-रिवाजों का पालन करते हैं. जब हम अपने गांव में होते हैं तो अपने रीति-रिवाजों का पालन करते हैं.\"", "महेश बताते हैं, \"हम अपने जूते गाँव के बाहर ही उतार लेते हैं, अगर हम किसी भी घर में प्रवेश करना होता है, तो हमें पहले स्नान करना पड़ता है. आप मासिक धर्म के दौरान या हाल ही में परिवार में किसी की मृत्यु हो जाने पर भी इस गांव में प्रवेश नहीं कर सकते हैं.\"", "इस गांव के साक्षर भी रीति-रिवाजों का पालन करते हैं. इस गांव के लोग ख़ुद को पलवेकरी जाति से संबंधित मानते हैं. ", "इन्हें आंध्र प्रदेश में पिछड़े वर्ग के रूप में वर्गीकृत किया गया है. इस गांव के सभी लोग एक ही वंश के हैं. वे बाहरी लोगों से संबंध अपनी जाति के अंदर ही बनाते हैं.", "गांव के लोग प्राचीन मंदिर में पूजा प्रार्थना और अनुष्ठान करते हैं. वे गांव में नरसिम्हा स्वामी और गंगामा की भी पूजा करते हैं. 'भगवान सब कुछ संभाल लेंगे' ऐसा मानते हुए यहां के ग्रामीण अस्पताल नहीं जाते हैं.", "ग्राम प्रधान एरब्बा बताते हैं, \"अगर हमें सांप भी काट ले तो हम मानते हैं कि हमारा भगवान इसे ठीक कर देगा. हम किसी अस्पताल में नहीं जाते. हम स्नेक हिल की परिक्रमा करते हैं. हम नीम के पेड़ की परिक्रमा करते हैं. हम अस्पताल नहीं जाते हैं.\"", "\"हमारे भगवान हमारी देखभाल करते हैं, जब हम बीमार होते हैं तो हम मंदिर की परिक्रमा करते हैं. दो दिन ऐसा करने से हम फिर से स्वस्थ हो जाते हैं. यह हमारी परंपरा है.\"", "गांव के जो बच्चे स्कूल जाते हैं वे भी जूते नहीं पहनते हैं और स्कूल में दिया जाने वाला 'मिड डे मील' नहीं खाते हैं. अगर वे बाहर किसी को छूते हैं तो नहाने के बाद ही अपने घर में प्रवेश करते हैं.", "पास के गांव की महिला भाविता का कहना है कि इस गांव के लोग गर्भवती महिलाओं को अस्पताल तक नहीं ले जाते हैं. सब कुछ उनके घर में होता है. ", "भाविता ने बताया, \"स्कूल जाने वाले बच्चे वहां दिया गया मध्याह्न भोजन नहीं खाते हैं. वे दोपहर के भोजन के लिए घर आते हैं, खाना खाकर स्कूल वापस जाते हैं.\"", "इस गांव में दलित समुदाय के लोगों का प्रवेश वर्जित है. गांव के लोग दलित समुदाय के लोगों से बात तक नहीं करते. ", "माहवारी के दौरान महिलाओं को गांव से बाहर रहना पड़ता है. गांव के लोग मीडिया से भी दूरी बरतते हैं. ", "राशन डिपो चलाने वाले बाबू रेड्डी का कहना है कि आने वाला व्यक्ति भले ही कोई अधिकारी या विधायक ही क्यों न हो, उन्हें अपने जूते गांव के बाहर उतारने पड़ते हैं.", "उन्होंने बताया, \"अनुसूचित जाति के लोगों को गांव में आने की इजाज़त नहीं है. वे न तो उनसे बात करते हैं और न ही उन्हें छूते हैं. मासिक धर्म वाली महिलाओं को हर महीने कम से कम पांच दिनों के लिए गांव से बाहर रखा जाता है.\"", "\"मासिक धर्म वाली महिलाओं के लिए गांव के बाहर कमरा बनाया गया है. उन्हें दिन-रात एक ही कमरे में रहना पड़ता है. ग्रामीणों को सरकार की सभी योजनाओं का लाभ मिलता है. हम उनके घरों में उनका राशन पहुंचा देते हैं, हम उनका राशन दूसरों से अलग करते हैं और उन्हें सौंपते हैं.\"", "बीबीसी ने तिरुपति के ज़िलाधिकारी वेंकटरामी रेड्डी से वेमना इंडलू गांव में इन रीति-रिवाजों के बारे में बात की. ", "उन्होंने कहा कि वह गांव में जागरूकता शिविर का आयोजन करेंगे और लोगों में बदलाव लाने की कोशिश करेंगे."]}
{"Headline": "कार्टून: मुक़ाबला बराबरी का हो", "Content": []}
{"Headline": "पाकिस्तान की शहलीन से शादी के लिए भारत के नमन ने किया सात साल इंतज़ार", "Content": ["इस रिश्ते को न तो सरहदें जुदा कर सकीं, न मज़हब और न ही भारत-पाकिस्तान के संबंधों की कड़वाहट. ", "इस प्रेम कहानी की शुरुआत अब से आठ साल पहले 2015 में हुई थी. ", "भारत के पंजाब के रहने वाले और पेशे से वकील नमन लूथरा और पाकिस्तान के लाहौर की शहलीन जावेद इस कहानी के दो मुख्य किरदार हैं. दोनों की पहली मुलाक़ात 2015 में हुई और उसके लगभग आठ साल बाद मई 2023 में इन दोनों की शादी हो पाई. ", "नमन हिंदू हैं जबकि शहलीन ईसाई. इसलिए दोनों की शादी हिंदू और ईसाई रीति रिवाज के अनुसार हुई. ", "शादी के बंधन में बंधने से पहले नमन और शहलीन को बहुत सी मुश्किलों का सामना करना पड़ा और फिर वो दिन आया जब शहलीन शादी के लिए भारत पहुंचीं और अब उन्होंने यहीं रहने का फ़ैसला किया है.  ", "अपनी मां और दादी के साथ लाहौर गए नमन लूथरा की सन् 2015 में शहलीन से पहली मुलाक़ात हुई थी. पंजाब के शहर बटाला के रहने वाले नमन के दादा का संबंध पाकिस्तान के पंजाब के शहर लाहौर से था. ", "उनके दादा बंटवारे के बाद भारत चले आए थे. इसलिए नमन न तो पाकिस्तान को अपने लिए अजनबी समझते हैं और न ही वहां बसने वालों को.", "शहलीन के साथ अपनी पहली मुलाक़ात के बारे में नमन ने बताया, \"मेरे नाना-नानी का संबंध पाकिस्तान से है, मगर विभाजन के बाद उन्होंने भारत न जाने का फ़ैसला किया और वे वहीं पाकिस्तान में रह गए. मगर दादा-दादी जो विभाजन से पहले पंजाब में ही रहते थे, उन्होंने 1947 के बाद भारत आने का फ़ैसला किया और वे यहां आ गए.\" ", "नमन के अनुसार, 2015 में वो अपनी मां और दादी के साथ अपने रिश्तेदारों से मिलने लाहौर गए थे, जहां उनकी मुलाक़ात शहलीन से हुई थी. ", "शहलीन उनकी दूर की रिश्तेदार हैं. इस मुलाक़ात के बाद नमन भारत वापस आ गए, लेकिन वो शहलीन से ऑनलाइन संपर्क में रहे और जल्द ही यह संपर्क प्रेम में बदल गया. उसके बाद घरवालों की रज़ामंदी से दोनों की सगाई 2016 में हुई. वह समारोह पाकिस्तान में हुआ था. ", "शहलीन का कहना है कि सगाई के बाद वह 2018 में अपनी मां और मौसी के साथ भारत आई थीं, जहां उनकी मुलाक़ात नमन के घरवालों से हुई. ", "दिनभर: पूरा दिन,पूरी ख़बर", "दोनों परिवार इस रिश्ते पर राज़ी थे लेकिन दोनों देशों के बीच कटु संबंधों के कारण सरहद पार करना और इकट्ठे रहना आसान नहीं था. 2018 में हुई मुलाक़ात में दोनों परिवारों ने फ़ैसला किया था कि कुछ समय बाद शादी कर दी जाएगी. ", "मगर 2020 की शुरुआत में कोरोना महामारी ने दुनिया को अपनी चपेट में ले लिया. बहुत से देशों ने महामारी के फैलने की आशंका के कारण अपनी सीमाएं या तो पूरी तरह बंद कर दीं या अंतरराष्ट्रीय यात्रा पर कड़ी पाबंदियां लगा दीं. ", "भारत और पाकिस्तान में भी ऐसा ही कुछ हुआ. भारत ने दूसरे देशों से आने वाली तमाम उड़ानों पर पाबंदी लगा दी. चूंकि पाकिस्तान और भारत के बीच के ख़राब संबंधों के कारण पहले ही उन देशों के बीच यात्रा करना मुश्किल था, लेकिन कोरोना के कारण हालात और बिगड़ गए.", "कोरोना महामारी का असर कम होने के बाद दिसंबर 2021 में शहलीन के घरवालों ने शादी के मक़सद से भारत के वीज़ा के लिए आवेदन दिया लेकिन वीज़ा नहीं मिल सका. इसके लगभग छह महीने बाद यानी मई 2022 में एक बार फिर वीज़ा लेने की कोशिश की गई, मगर इस बार भी उनका आवेदन रद्द कर दिया गया. ", "तीसरी कोशिश में यानी मार्च 2023 में परिवार के केवल तीन सदस्यों ने वीज़ा हासिल करने की कोशिश की और यह कोशिश क़ामयाब हो गई. शहलीन और उनकी मां को वीज़ा मिल गया और वे अप्रैल 2023 में भारत पहुंच गईं.", "शहलीन कहती हैं, \"सच्चे दिल से जो चाहा जाए वह आख़िरकार मिल जाता है. जब से हमारी मंगनी हुई थी, तब से मैंने सोच रखा था कि मुझे वहां जाना है. मैंने किसी की बात नहीं सुनी. मैंने बस यही सोचा कि चाहे कितनी ही देर लग जाए मुझे बस इंतज़ार करना है.\" ", "जब शहलीन और नमन का रिश्ता तय हुआ और सगाई हुई, उसके बाद से शादी तक का फ़ासला काफ़ी लंबा था. इस दौरान टेलीफ़ोन और दूसरे सोशल मीडिया के ज़रिए उन दोनों के बीच संपर्क बना रहा.", "शादी में देरी और वीज़ा मिलने में मुश्किलों के कारण उन दोनों के परिवार वाले दोबारा करतारपुर साहिब गए, जहां उनकी मुलाक़ात हो पाई. ", "उल्लेखनीय है कि नवंबर 2019 में सिखों के पहले गुरु श्री गुरु नानक देव जी के 550 वें जन्मदिन के अवसर पर पाकिस्तान स्थित गुरुद्वारा दरबार साहिब को भारतीय नागरिकों के लिए खोल दिया गया था. ", "नमन लूथरा की मां योगिता लूथरा के लिए अपने बेटे की पाकिस्तान में शादी करने का फ़ैसला आसान नहीं था. ", "योगिता कहती हैं कि जब वो छोटी थीं तो अपनी मां के साथ अपने रिश्तेदारों से मिलने वो पाकिस्तान जाती थीं, लेकिन जब उनके बेटे ने पाकिस्तानी लड़की से शादी करने की बात कही, तो उन्हें एक झटका सा लगा.  ", "वो बताती हैं कि नमन के पिता भी शुरू में इस शादी के लिए तैयार नहीं थे. उनके मुताबिक़, \"बड़ा सवाल यह था कि बारात कैसे जाएगी, बहुत दूरियां हैं और रुकावटें हैं. लेकिन नमन ने अपना मन बना लिया था, इसलिए हम भी इस रिश्ते पर तैयार हो गए.\" ", "योगिता के अनुसार, नमन के पिता मान तो गए मगर उन्होंने यह शर्त रखी कि शादी बटाला में ही होगी. ", "उनका कहना था कि रज़ामंदी के बाद औपचारिक ढंग से शहलीन के घर रिश्ता भेज दिया गया. नमन की दादी ने, जिन्होंने पाकिस्तान छोड़ भारत में रहने का फ़ैसला किया था, यह सब काम बहुत शौक़ से किया. ", "नमन की दादी कहती हैं, \"नमन मेरा पोता है और शहलीन मेरी पोती. जब मैंने यह रिश्ता मांगा तो मैंने नहीं सोचा था कि दोनों बच्चों को शादी के लिए बहुत देर इंतज़ार करना पड़ेगा.\" ", "उन्होंने बताया कि कभी-कभी रिश्तेदार कहते थे कि ऐसा होना मुश्किल है, कहीं और रिश्ता कर लेते हैं. लेकिन दोनों बच्चे अपने फ़ैसले पर अड़े रहे और आज ईश्वर ने दोनों परिवारों के घर ख़ुशियों से भर दिए हैं. ", "अपनी बेटी की शादी के लिए पाकिस्तान से भारत आईं शहलीन की मां का कहना है कि जब नमन का रिश्ता आया तो यह परिवार के लिए बड़ी समस्या थी. और सबने मिलकर इस पर काफ़ी सोच-विचार किया था. ", "\"बहुत से लोगों ने हमें यह राय दी कि बेटियों की शादी घर के पास ही करनी चाहिए यानी उनकी ससुराल नज़दीक ही होनी चाहिए.\" ", "शहलीन की मां कहती हैं, \"हमने वीज़ा लेने के लिए तीन बार कोशिश की लेकिन तीसरी बार भी केवल शहलीन और मुझे वीज़ा मिल पाया.\" ", "वो ख़ुशी से बताती हैं, \"यहां (भारत में) भी शादी की रस्में लगातार 15 दिन जारी रहीं और हमने सभी इच्छाएं पूरी कीं.\"  ", "सरकारी नौकरी करने वाले नमन के पिता गुरविंदर पाल भी इस शादी से ख़ुश हैं.  ", "नमन के घरवालों का कहना है कि गुरदासपुर लोकसभा क्षेत्र के सांसद सनी देओल और बटाला के विधायक अमान शेर सिंह शेरी कालसी की कोशिशों से शहलीन और उनकी मां को वीज़ा मिलने में कुछ आसानी हुई."]}
{"Headline": "कार्टून: चेहरा तो है...", "Content": [" ", ", ", ", "]}
{"Headline": "एक खरब अमेरिकी डॉलर का वो सिक्का, जिससे अमेरिका दिवालिया होने से बच सकता है!", "Content": ["कर्ज सीमा को बढ़ाने पर जून से पहले सहमति नहीं बनी तो अमेरिका डिफ़ॉल्ट कर जाएगा. क्योंकि अमेरिका पूरी दुनिया की अर्थव्यवस्था की धुरी है इसलिए इसका असर वैश्विक अर्थव्यवस्था पर भी पड़ेगा. ", "हाल के दिनों में व्हाइट हाउस और कांग्रेस में रिपब्लिकंस ने संकेत दिए हैं कि बातचीत सकारात्मक दिशा में जा रही है. लेकिन फिर भी लोगों में बेचैनी बनी हुई है. ", "ऐसे में कुछ विद्वान और विश्लेषक अंतिम उपाय के रूप में एक खरब अमेरिकी डॉलर की क़ीमत के प्लैटिनम के सिक्के की चर्चा करने लगे हैं जो देश को डिफ़ॉल्ट होने से बचा सकता है. ", "साल 1997 में बना एक क़ानून अमेरिका के ट्रेज़री सेक्रेटरी को किसी भी कारण से और कितनी भी क़ीमत के प्लैटिनम सिक्के ढालने की इजाज़त देता है. ", "जो लोग प्लैटिनम सिक्के ढालने की वकालत कर रहे हैं, उनका कहना है कि अगर कांग्रेस में कर्ज सीमा बढ़ाने पर सहमति नहीं बनी तो इस तरीके से अमेरिकी सरकार अपने खर्चों को वहन कर सकती है और दिवालिया होने से बच सकती है. ", "हालांकि ट्रेज़री सेक्रेटरी जैनेट येलेन ने इस आइडिया को ख़ारिज़ कर दिया है लेकिन बाइडन प्रशासन के कुछ अधिकारी इस बारे में सकारात्मक सोच रखते हैं. ", "अगर सरकार ऐसा फैसला करती है तो सरकारी टकसाल (मिंट) एक खरब डॉलर का सिक्का ढालेगी.", "दिनभर: पूरा दिन,पूरी ख़बर", "हालांकि अमेरिकी कर्ज़ सीमा को बढ़ाने का ये कभी भी कोई समाधान नहीं रहा है. ", "लेकिन ट्रेज़री सेक्रेटरी को ऐसे स्पेशल एडिशन वाले सिक्के जारी करने का अधिकार होता है जिसे लोग ख़रीद सकें.  ", "एक खरब डॉलर का प्लैटिनम का एक सिक्का ढालने का निर्णय लिया जाए तो क्या होगा?", "यूएस मिंट के पूर्व मुखिया फिलिप डिएल का कहना है, \"उन्हें बस सिक्के पर एक खरब डॉलर लिख कर फ़ेडरल रिज़र्व को भेज देना है.\"", "हालांकि लोग ये कल्पना कर सकते हैं कि इतनी भारी क़ीमत का प्लैटिनम सिक्का भी काफी बड़ा और भारी होगा लेकिन असल में ये एक चौथाई डॉलर क़ीमत के सिक्के के बराबर ही होगा जिसे जेब में रखा जा सकता है. ", "यहां तक कि सिक्के पर एक खरब में जितने शून्य होते हैं, उसे भी लिखने की ज़रूरत नहीं है, वहां बस एक ट्रिलियन डॉलर लिखना काफी होगा. ", "अब सवाल ये है कि जब लिख कर ही किसी सिक्के की क़ीमत तय करनी है तो प्लैटिनम का सिक्का ही क्यों?", "असल में अमेरिकी क़ानून के मुताबिक़ 50 डॉलर से अधिक मूल्य के सिक्के के लिए प्लैटिनम धातु का इस्तेमाल अनिवार्य किया गया है. ", "एक खरब डॉलर का सिक्का बनाने का आइडिया देने वाले विलमेट यूनिवर्सिटी के प्रोफ़ेसर रोहन ग्रे कहते हैं, \"अगर आपको दिवालिया होने और मुद्रा छापने में कोई एक चुनना हो तो आप क्या करेंगे... कार्यपालिका डिफ़ॉल्ट होने की इजाज़त तो नहीं दे सकता.\"", "असल में डिफ़ॉल्ट से बचने के लिए एक खरब डॉलर के सिक्के को जारी करने का आइडिया पहली बार 2010 में एक ब्लॉग में कार्लोस मूचा नाम के अटलांटा के एक वकील ने दिया था. ", "कार्लोस को पता चला कि 1997 के करेंसी एक्ट के तहत प्लैटिनम के सिक्के ढालने की इजाज़त है. ", "उन्होंने अपने लेख में लिखा था, \"दिलचस्प है कि कांग्रेस पहले ही ट्रेज़री को एक खरब डॉलर के सिक्के ढालने का अधिकार दे चुकी है.\" ", "मूचा नहीं जानते थे कि उनकी इस बात पर व्हाइट हाउस और कैपिटल हिल तक में चर्चा होगी. ", "इसके कुछ दिन बाद मिंट के पूर्व डायरेक्टर फिल डिएल का एक मेल मिला जिसमें कहा गया था कि कार्लोस का प्रस्ताव 'वाक़ई काम कर सकता' है. ", "ये बात वायरल हो गई और ब्लॉग के समर्थकों की संख्या बढ़ने लगी लेकिन 2011 तक ये सार्वजनिक बहस का मुद्दा नहीं बना, जब तक बराक ओबामा के पहले कार्यकाल में कर्ज का संकट नहीं आया था. ", "उन दिनों 7,000 लोगों के हस्ताक्षर वाला एक पत्र प्रकाशित किया गया, जिसमें बड़े-बड़े अर्थशास्त्री, जैसे नोबल पुरस्कार विजेता पॉल क्रुगमैन और फ़िलिप डिएल ने खुद इसका समर्थन किया था. ", "यहां तक कि ट्विटर पर #MintTheCoin के हैशटैग से अभियान भी चलाया गया. हालांकि तब राजनीतिक संकट हल होने से इस ओर आगे बात नहीं बढ़ पाई. ", "अमेरिका में कर्ज सीमा बढ़ाने का जो संकट चल रहा है, उसमें जो बाइडन की सरकार ने इस तरह के किसी विकल्प पर विचार करने से इनकार किया है. ", "ट्रेज़री सेक्रेटरी जैनेट येलेन ने कुछ दिन पहले कहा था, \"मेरी समझ से यह एक धोखा होगा.\"", "कुछ एक्सपर्ट्स का तर्क है कि एक खरब डॉलर का सिक्का जारी करने का प्रस्ताव देने से रिपब्लिकन के साथ वार्ता में डेमोक्रेट के तरकश में एक और तीर आ सकता है. ", "कर्ज की सीमा को बढ़ाने की जो बाइडन की अपील पर रिपब्लिकन सहमत नहीं हो रहे हैं और उनकी मांग है कि सार्वजनिक खर्चों में कटौती की जाए. ", "अगर एक जून तक दोनों पार्टियां किसी सहमति तक नहीं पहुंचती हैं तो अमेरिका अपने भुगतान करने में फ़ेल होना शुरू कर देगा. "]}
{"Headline": "कपड़ों को बिना धोए महीनों तक पहनना कैसा है?", "Content": ["उनमें से जो अच्छी हैं उनकी कम्यूनिटी में तारीफ़ की जाती है. उन जींस में कुछ फटी हुई लेकिन हैरत में डालने वाली हैं. कुछ जींस पर तो ऐसी फटी हुई जगहें इतनी बारीक हैं कि बिल्कुल नज़र ही नहीं आती हैं. बल्कि उन नीली जींस के साथ उनसे एक सुंदर मेल बन जाता है. ये बहुत बारीक फटी जींस के हिस्से उसे और दिलकश बना देते हैं.", "'इंडिगो इन्विटेशनल' मुक़ाबले में इसका अंदाज़ा इस तरह लगाया जाता है कि पूरी दुनिया से इस मुक़ाबले में हिस्सा लेने वाले अपनी जींस को ख़ास नियमों के तहत पूरे साल पहनते हैं.", "इस अजीब मुक़ाबले में दुनिया की बेहतरीन जींस लेने के लिए एक बुनियादी रणनीति है: 'लो वाश डेनिम'.", "चूंकि डेनिम साबुन और पानी से नर्म हो जाता है इसलिए हाई कंट्रास्ट पैटर्न प्राप्त करने का एक राज़ है कि पतलून को न धोया जाए.", "लॉन्ड्री विरोधी पीपल्स क्लब के मेंबरों से लेकर लेवाइज़ के सीईओ तक हर कोई इस तरीक़े को अपनाता है.", "जी हां, बिना धोए जींस पहनने की बात शायद मानने में मुश्किल लगे लेकिन प्रसिद्ध कंपनी लेवाइज़ के प्रमुख चिप बर्ग भी कुछ ऐसा ही करते हैं.", "2014 के मई में लोग इस बात से बहुत हैरान हुए थे जब चिप बर्ग ने बताया था कि जो जींस उन्होंने पहन रखी है उसे उन्होंने कभी नहीं धोया.", "इस बात के पांच साल बाद उन्होंने 2019 में मार्च में अमेरिकी चैनल सीएनएन को बताया था कि उन्होंने अपनी जींस को अभी तक नहीं धोया. उनकी जींस को बिना धुले 10 साल गुज़र चुके हैं.", "दिनभर: पूरा दिन,पूरी ख़बर", "राइन साबू को कपड़े कम धोने की आदत 2010 में उस समय पड़ी जब उन्होंने पहली बार जींस का एक जोड़ा खरीदा. उन्होंने अपने देश कनाडा से यूरोप के सफ़र पर छह माह तक उन जींस को धोए बिना पहने रखा.", "उन्होंने 'बीबीसी कल्चर' को बताया, \"ये बदबूदार जींस मेरे लिए अजीब थीं. उनसे भयानक दुर्गंध आ रही थी.\"", "हंगरी की राजधानी बुडापेस्ट में उन्होंने अपनी होने वाली बीवी से मुलाक़ात की और इस रिश्ते में पारंपरिक रिश्तों में मौसी या बुआ की भूमिका के उलट जींस ने महत्वपूर्ण भूमिका निभाई.", "उन्होंने इसके बारे में और जानकारी देते हुए बताया कि उन जींस को उनके बेड के पास फ़र्श पर फेंक दिया गया था.", "उनके अनुसार, \"जब आप कमरे में चलते फिरते हैं तो ऐसे में आप उनकी दुर्गंध महसूस कर सकते हैं मगर सौभाग्य से मेरी बीवी मुझ पर अपनी जान न्योछावर करती थी.\"", "राइन साबू के अंदाज़े के अनुसार पिछले पांच साल से इंडिगो इन्विटेशनल मुक़ाबले में हिस्सा लेने वालों में दस में से नौ से अधिक लोग अपनी पतलून 150 से 200 बार पहनने के बाद धोते हैं.", "वॉशिंग मशीन का सहारा लेने के बजाय जो लोग बिना धोए उन कपड़ों को पहनते हैं वो अपने कपड़ों की देखभाल करने के दूसरे तरीक़े सीखते हैं जैसे कि उन्हें अल्ट्रावायलेट किरणों के सामने लाना. राइन के अनुसार यह कपड़ों को सोलर विधि से साफ़ करने का एक ढंग है. इसके अलावा रात को उन कपड़ों को ताज़ा हवा में लटका देने से भी मक़सद कुछ न कुछ पूरा हो जाता है.", "राइन साबू ख़ुद भी कभी-कभार वॉशिंग मशीन इस्तेमाल करने की बात स्वीकार करते हैं. उनके अनुसार, \"जैसे ही मेरी बीवी मेरी जींस को सूंघतीं हैं, वह मुझे बताती हैं और फिर हम दोनों तुरंत कपड़े धोने चले जाते हैं.\"", "जींस पहनने वाले केवल वही लोग नहीं हैं जो अपने कपड़ों को कम धोते हैं.", "2019 में डिज़ाइनर स्टेला मकार्टनी ने 'द गार्डियन' को एक इंटरव्यू में बताया कि वह अपने कपड़े बहुत देर से धोती हैं. बस फिर क्या था, हर ओर मीडिया में यह ख़बर जंगल में आग की तरह फैल गई.", "उनका कहना था कि उन्होंने यह 'गुर' लंदन के मशहूर दर्ज़ियों के साथ काम करते हुए सीखा है.", "उनके अनुसार, \"मूल रूप से हमें जीवन में एक नीति बना लेनी चाहिए. अगर किसी चीज़ को सफ़ाई की ज़रूरत नहीं तो उसे साफ़ न किया जाए.\"", "उनके अनुसार, \"मैं हर दिन अपनी ब्रा नहीं बदलती और न मैं इस वजह से चीज़ों को वॉशिंग मशीन में फेंकती हूं कि मैंने उन्हें पहना है. मैं स्वास्थ्य की रक्षा के नियमों का पालन करती हूं मगर मैं यूं ही कपड़ों की ड्राई क्लीनिंग के पक्ष में भी नहीं हूं.\"", "कुछ लोग पर्यावरण या बिजली के बिल में इज़ाफ़े की वजह से अपनी लॉन्ड्री की आदत को बदल रहे हैं.", "मैक बिशप कपड़े की कंपनी 'वूल एंड प्रिंस' के संस्थापक हैं. उन्होंने महिलाओं के लिए अपने इस ब्रांड के प्रमोशन के समय बताया था कि उन्होंने आराम और कम से कम मेहनत को अपनी नीति बना ली है जो कि पुरुष उपभोक्ताओं, और विशेष तौर पर जो लोग लॉन्ड्री करने से नफ़रत करते हैं, के साथ अच्छा लगता है.", "उनके विचार में सदियों से कपड़ों के उद्योग में लैंगिक प्रचार के प्रभावों के रहते हुए शायद महिलाएं कम कपड़े धोने के रिवाज के लिए कम ही तैयार होंगी.", "शोध से भी इस बात का पता चलता है कि पर्यावरण उन महिलाओं के लिए एक अधिक प्रभावी कारण था.", "वूल एंड ब्रांड आज 100 दिनों तक एक ही वूल (ऊन) के जोड़े को हर दिन पहनने के चैलेंज के साथ मेरिनो वूल के कपड़े बेचता है.", "वूल एंड कंपनी की रेबिका एबी के अनुसार इस चुनौती का सीधा सा लाभ तो लॉन्ड्री में कमी है जो हर दिन मेरिनो पहनने वालों की विशेषता बन चुकी है.", "अमेरिका की चेल्सी हैरी ने, जो इस ब्रांड की एक क्लाइंट हैं, बीबीसी कल्चर को बताया कि वह ऐसे घर में पली-बढ़ी हैं जहां इस्तेमाल के बाद हर चीज़ को धोया जाता है, यहां तक कि तौलिए और पाजामा को भी.", "गर्मी के मौसम में एक दिन जब हैरी अपनी दादी के साथ रह रही थीं तो उन्हें दादी ने सुबह के समय अपने पाजामा को तकिए के नीचे रखना और रात को दोबारा पहनना सिखाया. बाद में वह अपने पति से मिलीं जो लगभग कभी लॉन्ड्री नहीं करते. और फिर महामारी के समय फैलने वाली बीमारी के दौरान उन्होंने पैदल यात्रा शुरू की. उन्होंने ऐसा करना तब तक जारी रखा जब तक चीज़ें बिल्कुल बदल न गईं.", "उनका कहना है कि अगर आप किसी झूले या तंबू में सो रहे हैं तो आप सारा दिन चलने के बाद नहा नहीं सकते.", "हाइकिंग समुदाय के कुछ लोगों ने एक ख़ास ब्रांड के ऊनी अंडरवियर इस्तेमाल करने की सिफ़ारिश की है, जिनको कई दिनों तक पहना जा सकता है या धोकर जल्दी से सुखाया जा सकता है.", "यह और दूसरे लिबास पहनकर हैरी ने महसूस किया कि वह कई दिनों तक पैदल यात्रा कर सकती हैं और फिर भी आराम महसूस करती हैं.", "उनके अनुसार, \"इसके बाद फिर मैंने सोचना शुरू किया:  मैं अपनी हर दिन की ज़िंदगी में ऐसा क्यों न करूं? फिर मैंने ऐसा ही किया.\"", "वह कहती हैं, \"मुझे बदबू की कोई परवाह नहीं है. मुझे अपनी नाक पर पूरा भरोसा है.\"", "ऊन के अलग-अलग अवयवों से बने नए लिबास में वह अपनी महक महसूस कर सकती हैं. लेकिन उनके दूसरे कपड़ों का मामला अलग है. उनके अनुसार वह मध्यपूर्व जैसी गर्म जगहों की यात्रा करते हुए भी कभी उन दूसरे कपड़ों में कोई गंध महसूस नहीं करती हैं.", "राइन साबू की तरह धुलाई से पूरी तरह बचने के लिए उपाय किये जा सकते हैं, जैसे कपड़े को रात भर खुली हवा में रखना या अपनी बाज़ुओं के नीचे स्प्रे कर देने से भी बदबू से बचा जा सकता है.", "वह यह स्वीकार करते हैं कि उन्हें शाम को अपने कपड़े और जुराबें खुली हवा में लटकाना अच्छा लगता है. वह बताते हैं, \"मैं अपने उन कपड़ों को खिड़की के पास लटका देता हूं, अपने अंडरवियर को भी उतार कर लटका देता हूं और फिर सुबह में सब चीज़ों को दोबारा पहन लेता हूं.\"", "लीड्स यूनिवर्सिटी में सस्टेनेबल फ़ैशन के प्रोफ़ेसर मार्क सुमनर कहते हैं अगर आप कपड़ों के साथ कुछ सबसे बुरा कर सकते हैं तो उन्हें धोने से ज़्यादा बुरा कुछ नहीं हो सकता है.", "वह कहते हैं कि एक बार धोने से कपड़े फट सकते हैं, सिकुड़ सकते हैं और उनका रंग उतर सकता है. अपने साथी मार्क टेलर के साथ मार्क सुमनर इस बात का अध्ययन कर रहे हैं कि घरेलू कपड़ों के माइक्रोफ़ाइबर समुद्र में कैसे जमा होते हैं.", "हालांकि उनका मानना है कि कपड़े कम बार धोना पर्यावरण के लिए भी अच्छा है लेकिन वह वॉशिंग मशीनों को पूरी तरह ख़त्म करने की बात भी नहीं करते.", "प्रोफ़ेसर सुमनर ने बीबीसी कल्चर को बताया, \"हम नहीं चाहते कि लोग यह सोचें कि वह चीज़ों को नहीं धो सकते और ऐसा कर वह धरती को बर्बाद कर रहे हैं. यह सब तो संतुलन बनाए रखने की कोशिशों का हिस्सा है.\"", "एग्ज़ीमा के शिकार लोगों के स्वास्थ्य की रक्षा और चिकित्सकीय ज़रूरतों के लिए कपड़े धोना ज़रूरी है. उस समय हमारे चमड़े के प्राकृतिक बैक्टीरिया हमारे कपड़ों के अंदर अधिक फैल जाते हैं और फिर वह खुजली और जलन का कारण बनते हैं.", "लोगों के आत्मसम्मान के लिए यह भी ज़रूरी है कि वह अपने कपड़ों की वजह से शर्मिंदा न हों कि वो गंदे हैं या उनसे बदबू आती है.", "धोने की आदतों के बारे में वह किसी ख़ास तरीक़े की तरफ़ इशारा नहीं करते हैं. आम आदमी विभिन्न तापक्रम, वॉश साइकिल और रंग और कपड़े के मेल का इस्तेमाल करते हैं और ख़ुद वैज्ञानिक भी इससे अलग नहीं हैं.", "उनके अनुसार, \"मैं 30 सालों से टेक्सटाइल के साथ काम कर रहा हूं और मुझे कपास को सिंथेटिक्स से और सफ़ेद को दूसरे रंगों से अलग करना जानना चाहिए लेकिन सच कहूं तो मेरे पास समय नहीं है.\"", "प्रोफे़सर मार्क सुमनर के अनुसार, \"अच्छा दृष्टिकोण लचकदार होना है. अगर आपके कपड़ों से बदबू नहीं आती है तो उन्हें धोने का कष्ट न करें.\"", "\"और जब आप उसे धोने जाएं तो उसके बारे में स्पष्ट रहें कि क्या करना है ताकि लिबास साफ़ हो लेकिन सबसे प्रभावी ढंग से हो.\"", "वह कम तापक्रम पर या बिना डिटर्जेंट के बहुत कम समय में कपड़े धोने का सुझाव देते हैं.", "इसके अलावा लॉन्ड्री करने से भी जीवन का बड़ा समय बर्बाद होता है और हर किसी के पास समय नहीं होता है.", "चेल्सी हैरी कहती हैं, \"मैं टिकाऊपन, पर्यावरण और प्राकृतिक संसाधनों की व्यवस्था में बहुत दिलचस्पी रखती हूं लेकिन मैं अपने समय के बारे में भी सोचती हूं.\"", "राइन साबू टिकाऊपन के बारे में भी सोचते हैं लेकिन उनका कहना है कि उनके पास सफ़ाई की ज़रूरत से ज़्यादा आदत को छोड़ने की दूसरी वजहें हैं.", "\"मेरे पास और भी काम हैं. मेरे पास वॉक पर ले जाने के लिए एक कुत्ता है.\""]}
{"Headline": "हरि बुद्धा मागर: दोनों पैर गंवा चुके गोरखा सैनिक जिन्होंने माउंट एवरेस्ट पर रचा इतिहास", "Content": ["गोरखा रेजिमेंट में सैनिक रह चुके हरि बुद्धा मागर दोनों पैरों न होने पर भी एवरेस्ट की चढ़ाई करने वाले पहले पर्वतारोही बन गए हैं. ", "43 साल के हरि बुद्धा ब्रिटेन के कैंटरबरी में रहते हैं और उन्होंने दूसरों को प्रेरित करने और विकलांगता के प्रति लोगों के नज़रिये को बदलने के लिए ये चुनौती स्वीकार की थी.", "उनकी टीम ने बताया कि माउंट एवरेस्ट की चोटी पर वो शुक्रवार को भारतीय समयानुसार रात 8.30 बजे पहुंचे. ", "सेटेलाइट फ़ोन पर उन्होंने बताया, \"जितना मैंने सोचा था, ये उससे कहीं ज्यादा ये कठिन था.\"", "उन्होंने कहा, \"आपको लगातार चोटी की ओर आगे बढ़ना होता है, चाहे इस दौरान कितना भी दर्द हो या कितना भी समय लगे.\"  ", "साल 2010 में अफ़ग़ानिस्तान में एक आईइडी पर उनका पैर पड़ गया था और धमाके में उनके दोनों पैर उड़ गए. ", "तीन बच्चों के पिता हरि बुद्धा ने बताया कि धमाके के बाद जब होश आया तो लगा जैसे ज़िंदगी समाप्त हो गई लेकिन स्कीइंग, गोल्फ़, साइक्लिंग और क्लाइंबिंग से उनका हौसला फिर से लौटा.", "उन्होंने 11 दिन पहले नेपाली पर्वतारोहियों की एक टीम के साथ चढ़ाई शुरू की. इस टीम की अगुवाई कृष थापा कर रहे थे, जो खुद एक पूर्व गोरखा सैनिक हैं और एसएएस माउंटेन ट्रुप लीडर रहे हैं. ", "हरि बुद्धा ने बताया कि जब हालात थोड़े कठिन हो जाते तो अपने 'शानदार परिवार' और मदद करने वालों को याद कर वो आगे बढ़ते रहने का हौसला जुटाते.", "उन्होंने कहा, \"मेरा सबसे बड़ा मकसद विकलांगता के प्रति धारणा को बदलना था और दूसरे लोगों को प्रेरित करना था.\"", "\"इससे कोई फर्क नहीं पड़ता कि आपका सपना कितना बड़ा है या आपकी विकलांगता कितनी चुनौतीपूर्ण है, सही मनोदशा से कुछ भी संभव है.\"", "हरि इसी हफ़्ते ब्रिटेन लौटने वाले हैं. "]}
{"Headline": "अमेरिका में राहुल गांधी को सुनने आए लोगों ने क्या कहा?", "Content": ["बहुत से लोग वहाँ खड़े होकर ख़ुशी-ख़ुशी फोटो खिंचवा रहे थे.", "इनमें से कई लोग परिवार समेत भी आए थे, जिनमें छोटे बच्चे भी स्कार्फ़ पहने और झंडे थामे थे. ", "कांग्रेस नेता राहुल गांधी अमेरिका का दौरा करके क्या हासिल करना चाहते थे?", "न्यूयॉर्क के जैकब जेविट्स सेंटर में राहुल गांधी की सभा में क़रीब चार हज़ार लोगों ने शिरकत की.", "स्थानीय समयानुसार दो बजे सभा शुरू होनी थी लेकिन चार बजे के क़रीब कार्यक्रम शुरू हुआ. इस बीच लोगों की भीड़ उत्साह के साथ हॉल में प्रवेश करती रही. ", "इनमें से बहुत से लोग स्कार्फ़ गले में डाले थे, जिन पर राहुल गांधी की फोटो छपी थी और हाथों में लोग अमरीका और भारत के झंडे भी थामे थे.", "अधिकतर लोगों में राहुल गांधी को सुनने की उत्सुकता नज़र आ रही थी. सभागार भर गया था.", "मुंबई के रहने वाले त्रुशार पाडवेकर अमेरिका की प्रतिष्ठित कोलंबिया यूनिवर्सिटी में इंजीनियरिंग में मास्टर्स कर रहे हैं. वह भी उत्साहित क़दमों से इमारत में प्रवेश कर रहे थे. ", "दिनभर: पूरा दिन,पूरी ख़बर", "लेकिन पाडवेकर क्या उम्मीद लेके आए हैं? इस सवाल पर उन्होंने कहा, \"अब देश में इतनी महंगाई हो गई है कि हमारे माता-पिता के लिए भी हम जैसे छात्रों को पढ़ाई के लिए पैसे भेजना बहुत मुश्किल हो गया है. अब नफ़रत की राजनीति से देश नहीं चल सकता. अब तो राहुल गांधी को हम प्रधानमंत्री बनते देखना चाहते हैं\"", "राहुल गांधी ने इस दौरे में हर मंच पर पीएम मोदी और उनकी सरकार की आलोचना की. उन्होंने कहा कि भारत में लोकतंत्र ख़तरे में है. उन्होंने अल्पसंख्यकों,दलितों और अन्य लोगों पर कथित हमलों का भी ज़िक्र किया.", "एक मौक़े पर रूस नीति के मामले में बोलते हुए कहा  राहुल गांधी ने मोदी सरकार का समर्थन किया.", "उन्होंने न्यूयॉर्क में फिर एक बार कहा कि सभी को मिलकर भारत में लोकतंत्र बचाना होगा.", "सैम पित्रोदा की देखरेख में इंडियन ओवरसीज़ कांग्रेस ने राहुल गांधी के इस दौरे का आयोजन किया था.", "राहुल गांधी ने जैकब जेविट्स सेंटर में क़रीब चार हज़ार भारतीय मूल के लोगों और अप्रवासी भारतीयों को संबोधित करते हुए बीजेपी और आरएसएस की कड़ी आलोचना की.", "कांग्रेस के पूर्व अध्यक्ष ने कहा,\"अब भारत में गांधी और गोडसे के विचारों के बीच संघर्ष हो रहा है.\"", "भारत जोड़ो यात्रा और कर्नाटक चुनाव में कांग्रेस को मिली भारी जीत के बाद इस दौरे में राहुल गांधी की ओर लोगों में पहले से अधिक गर्मजोशी दिखी.", "डेलवेयर यूनिवर्सिटी के प्रोफ़ेसर मुक्तदर ख़ान राहुल गांधी से हडसन इंस्टिट्यूट की बैठक में मिल चुके हैं.  ", "उनके मुताबिक़, \"डायस्पोरा ने तो उनके भाषणों को सुना और उनकी सभाओं में लोग पहुंचे. भारत जोड़ो यात्रा के बारे में वह बातें करते रहे. उससे उनको आत्मविश्वास मिला है और गहराई आई है. वह अब बेहतर तरीक़े से जुड़ पा रहे हैं.\"", "लेकिन प्रोफ़ेसर मुक्तदर ख़ान मानते हैं कि इस दौरे से राहुल गांधी को 2024 में कोई ख़ास चुनावी फ़ायदा नहीं होगा क्योंकि उन चुनावों में अभी कई महीने बाक़ी हैं और सियासत में एक हफ़्ता भी बहुत लंबा वक़्त हो सकता है.", "कुछ पर्यवेक्षकों का मानना है कि राहुल गांधी के पास अब खोने के लिए कुछ नहीं है, इसलिए वह बेबाक अंदाज़ में अहम मुद्दों को उजागर करने के लिए जोखिम भी ले रहे हैं.", "अब राहुल गांधी के इस दौरे की भारत के प्रधानमंत्री मोदी के पिछले दौरों से तुलना की जा रही है. मोदी के 2014 के न्यूयॉर्क दौरे में हुई सभा में 20 हज़ार तो \"हाउडी मोदी\" में 50 हज़ार लोग आए. लेकिन राहुल गांधी तो अभी सांसद भी नहीं हैं.", "राहुल गांधी की सभा में आए कुछ लोगों ने कहा कि वह पहले मोदी को समर्थन देते थे. उनमें से एक हैं वसंत कुमार जो तमिलनाडु के रहने वाले हैं.", "उन्होंने बताया, \"2014 में मैंने मोदी को समर्थन दिया था. लेकिन नोटबंदी के बाद से लगा कि सरकार अब सही काम नहीं कर पा रही है. लोकतंत्र में मज़बूती लाने के लिए एक मज़बूत विपक्ष भी ज़रूरी है.\"", "भारतीय मूल के गिरि अमेरिका में फ़ार्मेसी की पढ़ाई करने के बाद अब फ़ार्मासिस्ट हैं. वो कहते हैं कि उनके कई दोस्त अब भारत में तथाकथित नफ़रत की राजनीति से ऊब गए हैं. वह मानते हैं कि देश को नुक़सान हो रहा है.", "राहुल की सभा में प्रवेश के लिए इंतज़ार करते हुए रश्मि नाम की महिला पैर में चोट के कारण सहारे के लिए छड़ी लेकर आई थीं. वह एक कुर्सी पर बैठ गईं तो मैंने पूछा आप इस तकलीफ़ के बावजूद आई हैं?", "रश्मि ने कहा कि जो हाल भारत का हो रहा है, ऐसे में आवाज़ उठाना ज़रूरी है और वह घर में नहीं बैठी रह सकती थीं.", "शहज़ाद हाशिम न्यूजर्सी से अपने परिवार समेत राहुल गांधी का भाषण सुनने आए थे. वह कहते हैं, \"मैं यह सुनना चाहता हूं कि राहुल गांधी के पास क्या ठोस नीति है, जिससे वह हालात बेहतर कर सकते हैं.\"", "लेकिन प्रवासी भारतीय जो भारत में वोट तक नहीं दे सकते वह भारत से आने वाले नेताओं में क्यों इतनी रूचि लेते हैं?-", "भारतीय मूल के न्यूयॉर्क के रिहाइशी असलम मोहम्मद कहते हैं, \"मैं तो महाराष्ट्र के नांदेड में पैदा हुआ था और भारत मेरे दिल में बसता है. मेरे छोटे बच्चे हैं, मैं चाहता हूं कि उनका भी नाता रहे भारत से. मैं चाहता हूं कि मैं अपनी जड़ों से जुड़ा रहूं.\"", "इसी महीने 22 जून को अमरीकी राष्ट्रपति जो बाइडन की दावत पर पीएम मोदी अमेरिका में राजकीय दौरे पर जा रहे हैं.", " पीएम मोदी अमरीकी संसद के दोंनों सदनों के संयुक्त सत्र को संबोधित भी करेंगे", "इसे भी पढ़ें- "]}
{"Headline": "आईपीएल 2023: अपने हुनर की छाप छोड़ने वाले छह युवा सितारे", "Content": ["इस युवा भारतीय़ बल्लेबाज़ का कद इस सीज़न के बाद और भी बढ़ गया है. ", "लेकिन गिल के अलावा कुछ और भी भारतीय युवा खिलाड़ी रहे जिन्होंने अभी अंतरराष्ट्रीय क्रिकेट तो नहीं खेला है लेकिन भारतीय सेलेक्टर्स के दरवाज़ों पर बड़ी दस्तक दी है. ", "नज़र डालते हैं ऐसे कुछ खिलाड़ियों पर.", "दुनिया में ऐसे बहुत कम बल्लेबाज़ हैं जो जॉस बटलर के साथ ओपनिंग करें और उनसे भी अधिक तेज और दमदार पारियां लगातार खेलें. ", "ऐसा करिश्मा इस बार के आईपीएल में राजस्थान रॉयल्स के ओपनर यशस्वी जायसवाल ने कर दिखाया.  ", "लीग मैच में राजस्थान रॉयल्स ने चेन्नई सुपरकिंग्स को 32 रनों से हरा दिया था. ", "उस मैच के हीरो थे जायसवाल, जिन्होंने 43 गेंदों पर 77 रन बनाए. मैच के बाद धोनी ने भी जायसवाल की तारीफ़ की थी और कहा था कि जायसवाल ने जिस तरह पहले कुछ ओवर्स में जमकर बाउंड्रीज़ लगाए, उसने मैच को चेन्नई के हाथों से छीन लिया.", "जायसवाल के लिए सीज़न यादग़ार रहा और उन्होंने 14 पारियों में 48 की औसत से 625 रन बनाए. ", "उन्होंने लगातार अपनी टीम को तेज शुरुआत दिलवाई और 13 गेंद पर अर्धशतक लगाकर आईपीएल का सबसे तेज़ अर्धशतक का रिकॉर्ड भी बनाया. ", "इसके अलावा उन्होंने एक शतक भी बनाया. ", "उनकी बैटिंग को देखते हुए उन्हें वर्ल्ड टेस्ट चैंपियनशिप में स्टैंडबाई खिलाड़ी के तौर पर चुना गया जो बताता है कि भारतीय टीम में खेलना उनके लिए बस अब वक्त की बात है.", "अलीगढ़ में एक साधारण ज़िंदगी जीने वाले रिंकू सिंह रातों-रात आईपीएल स्टार बन गए हैं. ", "जब कभी आईपीएल 2023 सीज़न की हाईलाइट दिखाई जाएंगी, तो सबसे पहले जिसकी बारी आएगी वो हैं रिंकू सिंह के मैच जिताने वाले 5 लगातार छक्के. ", "गुजरात के ख़िलाफ़ उस मैच मे आखिरी ओवर में 29 रन बनाने थे जो रिंकू ने आसानी से बना दिए.", "रिंकू ने सीज़न में कोलकाता के लिए सबसे ज़्यादा 474 रन बनाए, जिसमें 4 अर्धशतक शामिल रहे.  ", "एक इंटरव्यू में संजय मांजरेकर ने कहा कि रिंकू सिंह को भारतीय टीम में लेने का वक्त आ गया है. ", "उन्हें 'इंडिया ए' में खिलाकर फिऱ नेशनल टीम में लाने का लंबा रूट लेने की बजाय सीधा टीम में ले लेना चाहिए. ", "कुछ एक्सपर्ट्स ये भी मानते हैं कि भारत ने दिनेश कार्तिक को जिस तरह पिछले टी20 वर्ल्ड कप में सिर्फ़ 2 ओवर खेलकर अपना रोल अदा करने की जिम्मेदारी दी थी, वही रोल रिंकू सिंह भी बखूबी निभा सकते हैं.", "वहीं सुनील गावस्कर ने होस्ट और ब्रॉडकास्टर के साथ इंटरव्यू में कहा कि रिंकू की बैटिंग बहुत मैच्योर हो चुकी है. वो 5 गेंद में 25 रन भी बना सकते हैं और खराब वक्त पर टिककर खेल भी सकते हैं और इनिंग को अच्छी तरह फेस कर सकते हैं. ", "लगभग 60 की औसत से इस सीज़न में रन बनाने वाले रिंकू सिंह कोलकाता के हाशिए के खिलाड़ी से उठकर उनके प्रमुख हथियार बन गए.", "इस सीज़न में क्रिकेट के जानकार अकसर यह कहते सुने गए कि तुषार देशपांडे की सफ़लता में कप्तान महेंद्र सिंह धोनी और बॉलिंग कोच ड्वेन ब्रावो का बड़ा हाथ रहा. ", "ये सच बात है, लेकिन सच ये भी है कि सीज़न में 21 विकेट धोनी या ब्रावो ने नहीं बल्कि तुषार देशपांडे ने लिए.", "हालांकि वो खर्चीले भी साबित हुए लेकिन लगातार विकेट लेकर उन्होंने चेन्नई की कमज़ोर दिखने वाले पेस अटैक को गेम में बनाए रखा. ", "उनके लिए अच्छी बात ये रही कि जो भी प्लान उन्हें धोनी ने दिया, उसे उन्होंने बखूबी निभाया और आईपीएल चैंपियन बनने का गौरव हासिल किया.", "आक्रामक बैटिंग, तकनीक और मानसिकता के लिहाज से जिस युवा बल्लेबाज़ ने इस सीज़न में सबसे ज़्यादा प्रभावित किया वो थे मुंबई के तिलक वर्मा. ", "पिछले सीज़न में उन्होंने 14 मैचों में 397 रन बनाए थे. मौजूदा सीजन में उन्हें 11 मैच खेलने का मौका मिला, जिसमें उन्होंने 42.88 की औसत से 343 रन बनाए. ", "उनकी पारियों में सबसे यादगार रही गुजरात के खिलाफ़ क्वालिफ़ायर-2 में 14 बॉल पर बनाए गए 43 रन.", "उनकी बैटिंग को देखकर खुद वीरेंद्र सहवाग को अपनी याद आ गई.", "एक इंटरव्यू में उन्होंने कहा कि तिलक को बस अपनी कमज़ोरियों को देखना है और उसे सुधारना है.    ", "गुजरात की तगड़ी बैटिंग लाइनअप में, शुभमन गिल के साए में, एक और युवा बल्लेबाज़ को जब जब मौके मिले उसने अपनी छाप छोड़ी. ", "वो थे बाएं हाथ के युवा बल्लेबाज़ साई सुदर्शन.", "उन्हें शुरुआती मैचों में मौके मिले, जिसमें उन्होंने बढ़िया खेल दिखाया. फिर भी उनकी जगह टीम में चली गई और आखिरी के कुछ मैचों में उन्होंने फिर वापसी की और मैच दर मैच अपने खेल में सुधार किया. ", "उनकी बेस्ट पारी फ़ाइनल में रही, जब उन्होंने 96 रन बनाए और गुजरात को लगभग जीत के करीब ले गए. ", "इस सीज़न में 8 पारियों में उन्होंने 51.71 की औसत से 362 रन बनाए. ", "उन्होंने पेस और स्पिन दोनों के खिलाफ़ बढ़िया खेल दिखाया.", "उनकी बैटिंग की तारीफ़ करते हुए कमेंटेटर ब्रेट ली ने कहा कि वो हर पारी के साथ एक बेहतर खिलाड़ी होते जा रहे हैं और फ़ाइनल में जो 96 रन उन्होंने बनाए वो शानदार थे. ", "सुदर्शन अपनी इनिंग को पेस करना अच्छी तरह से जानते हैं. उनके पास सभी क्लासिक शॉट्स मौजूद हैं और उनके शॉट्स फील्ड के गैप में से निकलते हैं. ", "ये सब खूबी उन्हें भारतीय क्रिकेट के लिए एक आकर्षक युवा विकल्प की तरह पेश करती हैं.   ", "सीज़न शुरू होने से पहले मुंबई की टीम के पास जसप्रीत बुमराह और जोफ़्रा आर्चर जैसे दो धुरंधर गेंदबाज़ थे जिससे मुंबई को पेस अटैक लीड करने की उम्मीद थी. ", "लेकिन बुमराह पूरे सीज़न और आर्चर सीज़न के बीच चोटिल रहे और मुंबई की पेस बॉलिंग पर ज़बरदस्त दबाव आ गया.", "उन्हें इस मुश्किल घड़ी में बचाया एक अनजान सीमर आकाश मधवाल ने. वो मुंबई की टीम में आर्चर की जगह पर सीज़न के दूसरे हाफ में आए. ", "उनकी बोलिंग की खासियत रही लाइल लेंथ मेंटेन रखना, जबरदस्त यॉर्कर्स डालना और बहुत ज्यादा वेरिएशन के चक्कर में नहीं पड़ना. ", "उनकी रणनीति कामयाब रही और उन्होंने सिर्फ 8 मैचों में 14 विकेट लिए. उनका सबसे बड़ा योगदान एलिमिनेटर मैच में रहा जब लखनऊ के खिलाफ़ उन्होंने 5 रन देकर 5 विकेट निकाल लिए, जो प्लेऑफ का रिकॉर्ड बन गया. ", "अगर मुंबई को सीज़न के दूसरे हाफ़ में आर्चर या बुमराह की कमी नहीं खली तो उसकी वजह आकाश मधवाल ही रहे. ", "भारतीय टीम में आने के लिए उन्हें अभी और इम्तेहान देने पड़ेंगे, लेकिन मुंबई की टीम में उन्होंने अपनी जगह पक्की कर ली है.  "]}
{"Headline": "आकाश मधवाल, मुंबई इंडियंस के लिए गेंद से करिश्मा करने वाला इंजीनियर", "Content": ["आईपीएल के अपने पहले सीजन का सातवां मैच खेल रहे कितने खिलाड़ियों ने ये बात तब कही होगी, जब उन्हें पूरी दुनिया सुन रही हो. ", "आकाश मधवाल शायद ऐसा कहने वाले पहले खिलाड़ी हैं.", "आईपीएल के किसी नॉकआउट मैच में उन्होंने जो कमाल किया, वो भी उनके पहले किसी और खिलाड़ी से कभी नहीं हुआ. आकाश मधवाल अनकैप्ड खिलाड़ी हैं. ", "उनके पहले किसी इंटरनेशनल प्लेयर ने भी नहीं की.", "सिर्फ़ पाँच रन देकर पाँच विकेट. चेन्नई के मैदान में मुंबई इंडियंस के लिए गेंद से किया ये वो करिश्मा था, जिसने लखनऊ सुपर जायंट्स को आईपीएल 2023 से 'नॉकआउट' कर दिया.", "मुंबई इंडियंस टीम बुधवार के मैच से पहले आईपीएल में लखनऊ सुपर जांयट्स टीम को कभी हरा नहीं सकी थी. ", "दिनभर: पूरा दिन,पूरी ख़बर", "एलिमिनेटर मुक़ाबले में जब दोनों टीमें आमने सामने आईं और मुंबई ने पहले खेलते हुए 182 रन बनाए तब भी तमाम क्रिकेट एक्सपर्ट मैच में 'कांटे की टक्कर' होने का दावा कर रहे थे. ", "उनके ज़ेहन में सिर्फ़ मुंबई के ख़िलाफ़ लखनऊ का बेहतर रिकॉर्ड नहीं था बल्कि वो इस धारणा पर भी गौर कर रहे थे कि गेंदबाज़ी 'मुंबई की कमज़ोर कड़ी है.'", "तब उन्हें 29 साल का वो गेंदबाज़ याद नहीं आ रहा था जिसने ठीक एक मैच पहले 'करो या मरो' के मुक़ाबले में ", " के चार बल्लेबाज़ों को चलता किया था. उनके शिकार बने बल्लेबाज़ों में हेनरिक क्लासेन और मयंक अग्रवाल जैसे बड़े नाम थे. ", "बुधवार को जब अपने चौथे ओवर में एक यॉर्कर के जरिए उन्होंने मोहसिन ख़ान के स्टंप को उखाड़ दिया, क्रिकेट समीक्षक हर्षा भोगले ने तुरंत ट्विटर पर लिखा, \"", "\" ", "मैन ऑफ़ द मैच चुने जाने के बाद हर्षा भोगले से बातचीत में ही आकाश मधवाल ने कहा कि उन्हें ख़ुद पर गर्व है. ", "लेकिन, ये कहते हुए आकाश मधवाल के चेहरे या हावभाव में किसी तरह का गुरुर नहीं दिखा. उनकी आंखों में चमक थी. चेहरे पर हंसी थी और ख़ुशी टपक रही थी लेकिन उस पर संकोच की एक परत भी चढ़ी हुई थी. ", "उनकी सकुचाहट और ख़ुद में सिमट जाने का अंदाज़ तब भी दिखा, जब जीत के बाद कप्तान रोहित शर्मा ने उनसे हाथ मिलाया. ", "उस वक़्त मुंबई का नाम कामयाबी के आकाश पर लिखने वाले ", "ं. सिर झुकाए हुए रोहित शर्मा की बाहों में समा गए और उन्होंने मधवाल के सिर पर थपकी लगाते हुए उन्हें शाबासी दी. ", "तारीफ़ के मौक़े पर संकोची बन जाने वाला ये गेंदबाज़ मैदान पर अलग रंगत में दिखता है और इसी के दम पर मुंबई ने बुधवार को चेन्नई में रंग जमा दिया. ", "लखनऊ के ख़िलाफ़ एलिमिनेटर मुक़ाबले में मुंबई को पहली कामयाबी मधवाल ने अपने पहले ही ओवर में दिलाई. तब उन्होंने लखनऊ के ओपनर प्रेरक मांकड को आउट किया. ", "लेकिन मधवाल का असली धमाल उनके दूसरे ओवर में दिखा. ये लखनऊ की पारी का 10वां ओवर था. ", "ओवर की पहली तीन गेंद पर आयुष बड़ोनी कोई रन नहीं बना सके थे. चौथी गेंद गुड लेंथ पर पड़ी और बड़ोनी का ऑफ़ स्टंप उड़ा ले गई. ", "और, ", ", वो ओवर की पांचवीं बॉल थी. स्ट्राइक पर थे लखनऊ के सबसे बड़े बल्लेबाज़ निकोलस पूरन. ऑफ़ स्टंप को छोड़कर जाती इस गेंद को पूरन खेलने पर मजबूर हुए और ये बल्ले का किनारा लेते हुए विकेट कीपर ईशान किशन के दस्तानों में समा गई. ", "ये वो विकेट था जिसने लखनऊ की हार तय कर दी. उन्होंने मैच में दो और विकेट लिए. ", "मैच के बाद सवाल हुआ, \"अब तक आप कहां (छुपे) थे?\"", "मधवाल ने जवाब दिया, \"कहीं नहीं. प्रैक्टिस कर रहा था. इस मौक़े का इंतज़ार कर रहा था.\"  ", "उन्होंने ", ", \"पहले इंजीनियरिंग की. फिर क्रिकेट को पैशन बनाकर मेहनत की. तब यहां पहुंचे हैं.\"", "आकाश ये कहना नहीं भूले, \"इंजीनियर्स में जल्दी सीखने की टेंडेंसी (प्रवृत्ति) होती है.\"", "आकाश वाक़ई बहुत जल्दी सीख रहे हैं.", "साल 1993 में उत्तराखंड के रुड़की में जन्मे आकाश मधवाल ने आईपीएल के सिर्फ़ सात मैच खेलकर ही क्रिकेट के दिग्गजों को अपना मुरीद बना लिया है. कई पूर्व खिलाड़ी और क्रिकेट समीक्षक उनका प्रोफाइल याद कर चुके हैं. ", "आकाश मधवाल ने रुड़की से बीटेक किया है. बकौल पूर्व क्रिकेटर रवि शास्त्री, \"23 साल की उम्र तक वो टेनिस बॉल से खेल रहा था.\"", "मधवाल ने क्रिकेट की बॉल 23 साल की उम्र के बाद पकड़ी. उनके टैलेंट पर पहली नज़र उत्तराखंड के कोच वसीम जाफर की पड़ी. ", "अंग्रेज़ी अख़बार इंडियन एक्सप्रेस ने उत्तराखंड के मौजूदा हेड कोच मनीष झा के हवाले से लिखा है, \"जब वो (आकाश मधवाल) 2019 में ट्रायल के लिए आए, तब हम सभी (उनसे ) बहुत प्रभावित हुए.\"", "रास्ता खुला लेकिन मधवाल का जो लक्ष्य था, वो काफ़ी दूर था. आईपीएल के ज़रिए क्रिकेट दुनिया में अपना नाम बनाने के लिए उन्हें कड़ी मेहनत करनी पड़ी और लंबा इंतज़ार करना पड़ा. ", "उन्होंने अपने संघर्ष की कहानी भारत के पूर्व तेज़ गेंदबाज़ ज़हीर ख़ान के साथ साझा की. ", "आकाश मधवाल ने बताया, \"मैं तीन साल से इंतज़ार कर रहा था. मैं आरसीबी में नेट बॉलर था. फिर मुंबई इंडियन्स में सपोर्ट बॉलर था.\" ", "उन्होंने कहा, \"मुंबई इंडियन्स में चांस मिला तो मेरा दिल कह रहा था कि मुझे खेलना है आईपीएल.\"", "बीते साल सूर्यकुमार यादव चोटिल हुए तो उनकी जगह आकाश मधवाल को टीम में जगह मिली. ", "लेकिन, मैदान में उतरने का इंतज़ार जारी रहा. इस साल भी टीम के पहले आठ मैचों में वो अब बारी की बाट देखते रहे. उनके पहले अर्जुन तेंदुलकर और दूसरे गेंदबाज़ों को आजमाया गया.  ", "पंजाब के ख़िलाफ़ पहले दो मैच में वो कोई विकेट नहीं ले सके. अगले दो मैच में भी सिर्फ़ एक विकेट मिला. ", "हालिया कामयाबी के लिए आकाश मधवाल मुंबई इंडियंस के कप्तान रोहित शर्मा को श्रेय देते हैं. ", "वो कहते हैं, \"रोहित भैया ने मुझे शांत रखा था. जो मेरी ताक़त है, सिर्फ़ उसी पर गेंदबाज़ी करने को कहा.\" ", "वहीं रोहित शर्मा बताते हैं, \"वो पिछले साल सपोर्ट बॉलर के तौर पर हमारे साथ थे. हम जानते थे कि उनकी क़ाबिलियत क्या है.\"", "रोहित ने ", ", \"जब जोफ़्रा आर्चर गए तब मैं जानता था कि उनके (आकाश मधवाल के) पास वो ख़ूबी और वो किरदार है, जिससे वो हमारे लिए खरे उतरें.\"", "आकाश मधवाल बहुत से लोगों को एक और चैंपियन खिलाड़ी की याद दिला रहे हैं. नाम है ऋषभ पंत. ", "रवि शास्त्री याद दिलाते हैं, \"वो ऋषभ के पड़ोसी हैं.\"", "रुड़की में दोनों का घर आसपास है. मीडिया रिपोर्टों के मुताबिक दिल्ली जाने के पहले ऋषभ पंत ने कोच अवतार सिंह से ट्रेनिंग ली थी. आकाश मधवान को भी अवतार सिंह ने सिखाया है. ", "मुंबई इंडियंस के लिए खेलते हुए आकाश मधवाल की तुलना 'बूम बूम' (जसप्रीत) बुमराह से होने लगी है. बुमराह चोटिल होने की वजह से आईपीएल में हिस्सा नहीं ले रहे हैं", "लेकिन मधवाल नहीं चाहते कि उनकी तुलना बुमराह से हो. वो अपनी अलग पहचान गढ़ना चाहते हैं. वो कहते हैं, \"बुमराह भाई अपनी जगह हैं और मैं अपनी.\"", "और मधवाल अब वहाँ जा पहुंचे हैं जहां बुमराह भी उनकी तारीफ में जुटे हैं. ", "बुधवार को मधवाल के मैच विनिंग प्रदर्शन के बाद बुमराह ने ", ", \"आकाश मधवाल की क्या स्पैल थी.\" ", "मुंबई इंडियन के लिए खेल चुके श्रीलंका के पूर्व तेज़ गेंदबाज़ ", " ने भी आकाश मधवाल की तारीफ की. ", "बुधवार को 3.3 ओवर के स्पैल में लखनऊ सुपर जायंट्स को आईपीएल 2023 से 'आउट' करने वाले आकाश मधवाल का कमाल सबसे ज़्यादा फ़िक्र गुजरात टाइटन्स के कप्तान और खिलाड़ियों की बढ़ा रहा होगा.  ", "मुंबई और गुजरात की पिछली टक्कर में आकाश मधवाल ने तीन विकेट लिए थे और मुंबई की जीत का रास्ता तैयार किया था. ", "फ़िक्र की सबसे बड़ी वजह होगी उस गेंद की यादें, जिसने गुजरात के सबसे कामयाब बल्लेबाज़ ", " उसे घूमती चरखी बना दिया था. ", "गिल के साथ आकाश मधवाल की अगली टक्कर की तारीख तय हो चुकी है. 26 मई 2023. "]}
{"Headline": "चैटजीपीटीः एआई की दौड़ में चीन क्या अमेरिका से आगे निकल सकेगा?", "Content": ["एआई के नकारात्मक प्रभावों को लेकर चिंताएं ऐसे समय में उठ रही हैं जब अमेरिका ने महत्वपूर्ण तकनीक तक चीन की पहुंच सीमित करने के प्रयास किए हैं.", "फिलहाल, एआई की दौड़ में अमेरिका आगे निकलता दिख रहा है. और ऐसी संभावना भी पैदा हुई है कि सेमिकंडक्टर निर्यात पर चीन को लेकर लगाए गए प्रतिबंध चीन की तकनीकी प्रगति को धीमा कर सकते हैं.", "लेकिन विश्लेषक मानते हैं कि चीन इस दौड़ में पीछे नहीं रहेगा क्योंकि एआई के ज़रिये समाधान को त्रुटि रहित करने में लंबा समय लगता है. पॉलिसी रिसर्च थिंकटैंक ट्राइवियम चाइना में पॉलिसी रिसर्च की प्रमुख केंड्रा शॉफर कहती हैं, “आप विकास को किस पैमाने से नापते हैं, उस आधार पर चीन की इंटरनेट कंपनियां अमेरिका की इंटरनेट कंपनियों से अधिक उन्नत हैं.”", "हालांकि वो कहती हैं, “चीन की अति उन्नत उपकरण और उनके कल-पुर्जे विकसित करने की क्षमता इस क्षेत्र में वैश्विक स्तर पर अग्रणी देशों से 10 से 15 साल पीछे है.”", "इस क्षेत्र में अमेरिका के लिए बढ़त की सबसे बड़ी वजह सिलिकॉन वैली है, जो निश्चित रूप से दुनिया में उद्यमिता का सबसे प्रमुख हॉटस्पॉट है. ये तकनीकी क्षेत्र की अग्रणी गूगल, एपल और इंटेल जैसी कंपनियों की जन्मस्थली भी है. इन कंपनियों के उत्पादों ने लोगों के आधुनिक जीवन को ढाला है.", "हांगकांग यूनिवर्सिटी ऑफ़ साइंस एंड टेक्नोलॉजी में आर्टिफ़ीशियल इंटेलिजेंस रिसर्च की प्रमुख पास्केल फुंग कहती हैं कि अमेरिका में खोजकर्ताओं को देश की विशिष्ट शोध संस्कृति की मदद मिली है.", "फुंग कहती हैं, शोधकर्ता कई सालों तक उत्पाद को दिमाग़ में रखे बिना तकनीक के सुधार के लिए शोध करते हैं.", "उदाहरण के तौर पर, चैटजीपीटी का आधार ट्रांसफार्मर मशीन लर्निंग मॉडल विकसित करने के लिए शोध करने  वाली ओपनएआई ने कई सालों तक एक गैर-लाभकारी कंपनी के रूप में काम किया.", "वो कहती हैं, “ऐसा माहौल अधिकतर चीनी कंपनियों में कभी था ही नहीं. उन्होंने डीप लर्निंग सिस्टम या लार्ज लैंग्वेज मॉडल (एलएलएम) को विकसित करने के लिए तब काम किया जब उनकी लोकप्रियता को उन्होंने देखा. चीन के एआई क्षेत्र के सामने यही मूल चुनौती है.”", "अमेरिका में शोध को बढ़ावा देने के पीछे अमेरिकी निवेशकों की भी अहम भूमिका रही है. माइक्रोसॉफ़्ट ने 2019 में कहा था कि वह ओपनएआई को शोध के लिए एक अरब डॉलर तक का फंड उपलब्ध कराएगी.", "माइक्रोसॉफ़्ट के मुख्य कार्यकारी अधिकारी (सीईओ) सत्य नडेला ने कहा था, “एआई हमारे समय की सबसे अधिक परिवर्तन लाने वाली तकनीक है और इसमें हमारी दुनिया की सबसे मुश्किल चुनौतियों का समाधान निकालने की क्षमता है.”", "वहीं चीन को अपने पास मौजूद बड़े ग्राहक वर्ग का फ़ायदा पहुंचेगा. चीन दुनिया में दूसरी सबसे बड़ी आबादी वाला देश है जहां लगभग 1.4 अरब लोग रहते हैं.", "रेस कैपिटल इंवेस्टमेंट फर्म में साझीदार एडिथ यीउंग कहती हैं कि चीन का इंटरनेट सेक्टर भी बहुत तेज़ी से आगे बढ़ रहा है.", "उदाहरण के लिए, चीन में लगभग हर व्यक्ति सुपरएप वीचैट इस्तेमाल करता है. इस एप का इस्तेमाल मैसेज भेजने से लेकर, डॉक्टर बुक करने के लिए और टैक्स भरने तक के लिए किया जाता है.", "ऐसे में चीन के पास ऐसी जानकारी का खजाना है जिसका इस्तेमाल उत्पादों को बेहतर बनाने के लिए किया जा सकता है. यीउंग कहती हैं, “एआई के मॉडल उतने ही बेहतर होते हैं जितना बेहतर डाटा उनके पास सीखने के लिए होता है.”", "वो कहती हैं, “इसे बुरा मानें या अच्छा, लेकिन चीन में, निजता को लेकर नियम बहुत कम हैं. अमेरिका की तुलना में चीन के पास बहुत अधिक डाटा है. उदाहरण के तौर पर चीन में सीसीटीवी के ज़रिए चेहरे पहचानने की तकनीक लगभग हर जगह है. आप कल्पना कीजिए, एआई के ज़रिये तस्वीरें बनाने में ये कितना कारगर साबित हो सकता है.”", "किताब एआई सुपरपॉवर्सः चाइना, सिलिकॉन, एंड द न्यू वर्ल्ड ऑर्डर के लेखक ली काई फू तर्क देते हैं कि चीन का तकनीकी जगत अमेरिका से पिछड़ा हुआ भले नज़र आ रहा हो लेकिन उसके डेवलपरों के पास धार है.", "ली गूगल चाइना के पूर्व प्रमुख हैं और चीन के इंटरनेट जगत में चर्चित नाम हैं. वो कहते हैं, “चीन के डेवलपर ऐसी दुनिया में काम करते हैं जहां स्पीड सबसे ज़रूरी है, यहां कॉपी करना स्वीकार्य है और प्रतिद्वंदी नये बाज़ार में अपनी जगह बनाने के लिए कुछ भी करने को तैयार हैं.” ", "“चीन के तकनीक जगत का ये उबड़-खाबड़ वातावरण सिलिकॉन वैली के बिलकुल विपरीत है जहां अब भी नकल करने को शर्मिंदगी का कारण समझा जाता है और कई कंपनियां सिर्फ़ किसी एक ओरिजनल आइडिया या भाग्य से मिले किसी ब्रेक की वजह से कामयाब हो जाती हैं.”", "लेकिन चीन की नकल करने के इस युग की अपनी समस्याएं भी हैं, ख़ासकर वैद्धिक संपदा (इंटेलेक्चुअल प्रॉपर्टी) से जुड़े विवाद. ली तर्क देते हैं कि इसकी वजह से चीन में ऐसे उद्यमियों की पीढ़ी पैदा हुई है जो सख़्त और चतुर हैं और किसी भी स्तर पर प्रतिद्वंदिता करने के लिए तैयार हैं.", "फ़ुंग कहती हैं कि 1980 के दशक से चीन अपनी अर्थव्यस्था का विस्तार कर रहा है और तकनीक को इसका आधार बना रहा है. इससे पहले तक चीन की अर्थव्यवस्था उत्पादन आधारित थी.", "वो कहती हैं, “पिछले एक दशक में हमने देखा है कि चीन की उपभोक्ता संचालित इंटरनेट कंपनियां अधिक नवाचार कर रही हैं और नए-नए डिज़ाइन ला रही हैं. ”", "हालांकि, चीन की तकनीकी कंपनियों के पास अपने अनूठे फ़ायदे हैं, लेकिन इन पर अधिनायकवादी चीन की सरकार का कितना प्रभाव है ये स्पष्ट नहीं है.", "कई सवाल उठते हैं, जैसे कि, क्या सेंसरशिप का असर चीन के एआई चैटबोट के विकास पर पड़ सकता है. क्या ये राष्ट्रपति शी जिनपिंग के बारे में संवेदनशील सवालों का जवाब दे सकेंगे?", "फ़ुंग कहती हैं, “मुझे नहीं लगता कि चीन में बायडू या अर्नी पर कोई विवादित सवाल करेगा. वो जानते हैं कि इस पर सेंसरशिप है. संवेदनशील विषय चैटबोट के इस्तेमाल का बहुत छोटा हिस्सा होंगे. उन पर बस मीडिया ही अधिक ध्यान देता है.”", "बड़ी चिंता ये है कि अमेरिका का विशेष तकनीकों तक चीन की पहुंच को रोकने का प्रयास चीन के एआई उद्योग के सामने एक गतिरोध बन सकता है.", "अमेरिका और चीन के बीच हाई-पर्फर्मिंग कंप्यूटर चिपों (उच्च गुणवत्ता वाली चिप) या सेमिकंडक्टरों को लेकर तनाव बढ़ा हुआ है. इन चिपों का इस्तेमाल रोज़मर्रा के इस्तेमाल वाले लैपटॉप से लेकर स्मार्टफ़ोन तक में किया जाता है और इनके सैन्य इस्तेमाल भी होते हैं. एआई लर्निंग के लिए जिस हार्डवेयर की ज़रूरत होती है उसके लिए भी ये चिप बेहद महत्वपूर्ण होते हैं.", "एनवीडिया जैसी अमेरिकी कंपनियों को ऐसी चिप बनाने में महारथ हासिल है. फ़ुंग कहती हैं कि मौजूदा निर्यात प्रतिबंधों को ध्यान में रखकर ये कहा जा सकता है कि चीन में बहुत कम कंपनियां ही चैटजीपीटी को टक्कर दे सकती हैं.”", "इसका असर चीन में चैटजीपीडी जैसी उच्च एआई तकनीक के विकास पर तो पड़ सकता है लेकिन लैपटॉप या मोबाइल फ़ोन जैसी रोज़मर्रा की इस्तेमाल की चीज़ों पर इसका कोई असर नहीं होगा.", "शाफ़र कहती हैं, “इसकी वजह ये है कि निर्यात पर प्रतिबंध चीन को सैन्य इस्तेमाल के लिए अति उन्नत एआई तकनीक विकसित करने से रोकने के मक़सद से लगाए गए हैं.”", "फ़ुंग कहते हैं, इन प्रतिबंधों से पार पाने के लिए चीन को अपनी ख़ुद की सिलिकॉन वैली की ज़रूरत है- एक ऐसी शोध संस्कृति जिसके प्रति अलग-अलग पृष्ठभूमि के लोग आकर्षित हों.", "वो कहती हैं, “अभी तक चीन घरेलू टेलेंट या विदेश में रह रहे चीनी मूल के लोगों पर ही निर्भर रहा है. समरूप सांस्कृतिक सोच की अपनी एक सीमा होती है.”", "चीन अपने ‘बिग फंड’ के ज़रिये चिप निर्माता कंपनियों को आर्थिक मदद देता है और इसके ज़रिये वो फ़ासले को कम करने की कोशिश कर रहा है.", "लेकिन चीन ने इस सेक्टर पर अपनी पकड़ भी मज़बूत की है. झाओ वेगुओ उन उद्यमियों में शामिल हो गए हैं जिन पर चीन के प्रशासन ने भ्रष्टाचार के आरोप लगाए हैं.", "चीन के कुछ ख़ास उद्योगों पर ध्यान देने से वित्तीय फ़ायदे मिल सकते हैं और लालफ़ीताशाही कम हो सकती है लेकिन इसका मतलब ये भी है कि कंपनी पर निगरानी और सख़्त होगी और इससे डर और आशंकाएं और बढ़ेंगी ही.", "शाफ़र कहती हैं, “झाओ की गिरफ़्तारी सरकार के मालिकाना हक वाली अन्य कंपनियों के लिए एक संदेश है कि सरकारी पैसे से ज़्यादा मत खेलो, ख़ासकर चिप निर्माण के क्षेत्र में. अब काम पर लगने का समय है.”", "सरकार के इस संदेश का चीन के एआई जगत पर क्या असर होगा, ये देखा जाना अभी बाक़ी है."]}
{"Headline": "अमृता शेरगिल: वो चित्रकार जो अपने समय से काफ़ी आगे थीं", "Content": ["बीबीसी संवाददाता", "अमृता बला की ख़ूबसूरत थीं, दुबली-पतली और नाज़ुक. अक्सर वो चटकीले हरे रंग की साड़ी पर चमकते हुए लाल रंग का ब्लाउज़ पहनती थीं. आभूषण के तौर पर उनके कान से सिर्फ़ एक तिब्बती झुमका लटकता रहता था. ", "उनके काले बालों के ठीक बीच से एक माँग निकलती थी. उनके बाल उनके कानों को हमेशा ढके रहते थे. उनके माथे पर एक बिंदी होती थी और उनकी आँखें हमेशा चमकती रहती थीं. वो अंतर्मुखी थीं और अकेले रहना पसंद करती थीं. ", "यशोधरा डालमिया अमृता शेरगिल की जीवनी में लिखती हैं, \"वो जन्म से ही असाधारण थीं. लंबे रेशम जैसे बाल, बड़ी बड़ी आँखें, चौड़ा माथा जो ऊपर की तरफ़ और चौड़ा होता गया था. बचपन में रोना तो उसे आता ही नहीं था.\" ", "वो आगे लिखती हैं, \"अमृता सबसे ज़्यादा ख़ुश तब होती थी जब अपनी छोटी बहन इंदिरा को नहाते हुए देखती थी. करीब 5 साल की उम्र में उसने रंगीन पेंसिलों से चित्रकारी शुरू की थी. भाषाएं जल्दी जल्दी सीखने में उसका कोई सानी नहीं था. उनको फ़्रेंच, इटालियन, अंग्रेज़ी, हंगेरियन के अलावा हिंदी और पंजाबी में भी महारत थी.\" ", "चित्रकारी के बाद उनका दूसरा प्रेम था संगीत. वो पियानो बजाया करती थीं. उनके पति विक्टर इगान ने एक इंटरव्यू में कहा था, \"जब भी वो ख़राब मूड में या अवसादग्रस्त होती थीं, वो अकेले घंटों तक पियानो बजाया करती थीं. उसके बाद उनके मूड में जान आ जाती थी और वो कहीं बेहतर महसूस करती थीं.\" ", "अमृता एक अमीर सिख उमराव सिंह और हंगेरियन माँ एनटॉयनेट शेरगिल की बेटी थीं. उनका जन्म 30 जनवरी 1913 को हंगरी की राजधानी बुडापेस्ट में हुआ था. ", "कला के प्रति उनके रुझान को देखते हुए उनके माता पिता उन्हें पेरिस ले गए थे ताकि वहाँ वो पेंटिंग की औपचारिक शिक्षा ले सकें. जब अमृता पेरिस पहुंची थीं तो वो सिर्फ़ 16 साल की थीं. ", "अगले पाँच साल उन्होंने पेरिस में ही बिताए थे. उस ज़माने में विंसेट वॉन गॉग और पॉल गोगाँ उनके प्रिय चित्रकार होते थे. पेरिस में ही रखी मोनालीसा की पेंटिंग ने उन्हें बहुत प्रभावित किया था. ", "17 साल की उम्र में उन्होंने अपना ख़ुद का एक चित्र बनाया था. ", "उन्हें आत्मचित्र बनाने का बहुत शौक था. वो अक्सर अपने सौंदर्य की स्वयंद्रष्टा बनी रहती थीं. ", "सन 1932 में उनकी पेंटिंग ‘यंग गर्ल्स’ को ग्रैंड सेलोन का स्वर्ण पदक मिला था. इस पेंटिंग के लिए उनकी बहन इंदिरा और उनकी दोस्त डेनिस प्रूतो ने मॉडलिंग की थी. ", "अमृता एक किस्सा सुनाया करती थीं, \"सेलोन की ज्यूरी की एक सदस्य ने मुझे देखते ही कहा था तुम तो महज़ बच्ची हो. ये कैसे संभव हो सकता है कि तुमने ये पेंटिंग बनाई है? हमने सोचा था कि इसको कम से कम 30 साल के पेंटिंग वाले शख़्स ने बनाया है. लगता है तुमने पालने में ही चित्रकारी करनी सीख ली थी.\" ", "अमृता की माँ चाहती थीं कि वो एक रईसज़ादे से शादी करें. उन दिनों उत्तर प्रदेश के एक रईस यूसुफ़ अली ख़ाँ पेरिस में रह रहे थे. देखने में अच्छे थे. उनके पिता राजा नवाब अली सीतापुर के एक ताल्लुकदार थे. ", "उन्होंने लखनऊ में हिंदुस्तानी संगीत के मैरिस कॉलेज की स्थापना की थी जो बाद में भातखंडे कालेज कहलाया. माँ के बढ़ावा देने पर अमृता यूसुफ़ के संपर्क में आईं और दोनों की मंगनी भी हो गई. लेकिन दोनों के स्वभाव में ज़मीन आसमान का अंतर था. ", "अपनी माँ को लिखे पत्र में अमृता ने लिखा था, \"यूसुफ़ मेरे प्रति वफ़ादार नहीं है. उनका न सिर्फ़ विक्टर की बहन वॉयला से इश्क चल रहा है बल्कि सड़क पर चलने वाली हर सुँदर लड़की पर उनकी निगाह रहती है.\" ", "अमृता ने यूसुफ़ से अपनी मंगनी तोड़ दी. अमृता का डर सही साबित हुआ. यूसुफ़ ने बाद में तीन शादियाँ कीं. पहली एक अंग्रेज़ युवती रूथ से जिन्हें उन्होंने तलाक़ दे दिया. ", "उसके बाद उन्होंने बंबई हाईकोर्ट के मुख्य न्यायाधीश नवाब मिर्ज़ा की बेटी फ़खरुन्निसा रानी से शादी की. उनको भी तलाक़ देने के बाद उन्होंने एक एंग्लो इंडियन लड़की एलसा विलियम्स से ब्याह रचाया. ", "अमृता के जीवनीकार एन इक़बाल सिंह उनकी जीवनी में लिखते हैं, \"यूसुफ़ प्रकरण का असर ये हुआ कि उन्होंने पुरुषों के साथ अपने संबंधों को गंभीरता से लेना छोड़ दिया. वो असावधान हो गईं और कई पुरुषों से संबंध बनाने लगीं.\" ", "\"किसी एक व्यक्ति से उनका लगाव जाता रहा. सिर्फ़ एक महिला मेरी लुई चैसनी से उनके गहरे अंतरंग संबंध बने. उन्होंने आख़िर तक उनका नाम बहुत स्नेह से लिया और शिमला के अपने स्टूडियो और लाहौर के अपने घर में उनकी तस्वीर दीवार पर टाँगी.\"", "बाद में अमृता ने कई लोगों से इश्क़ किया जिसमें पुरुष और महिला दोनों शामिल थे. उनमें से एक थीं एडिथ लैंग जो पेरिस में पियानो की कक्षाएं लिया करती थीं. ", "वो अमृता से उम्र में काफ़ी बड़ी थीं. उस समय वो 27-28 साल की रही होंगी. उनको अमृता पर क्रश था. ", "इक़बाल सिंह लिखते हैं, \"बाद में अमृता को इस लेस्बियन संबंध के कारण काफ़ी शर्मिंदगी उठानी पड़ी थी. एक बार जब वो एडिथ के साथ बिस्तर पर थीं मेरी लुई अचानक बिना दरवाज़ा खटखटाए उनके कमरे में दाख़िल हो गई थीं और उन्हें रंगे हाथ प्यार करते हुए पकड़ लिया था.\" ", "\"उस समय अमृता की उम्र थी 21 साल. इसके बाद बोरिस तासलित्ज़की उनके संपर्क में आए. उन्होंने सार्वजनिक रूप से ऐलान किया कि उन्हें अमृता से इश्क है. लेकिन अमृता की माँ को ये संबंध पसंद नहीं आया.\" ", "बाद में बोरिस तासलित्ज़की ने यशोधरा डामिया को दिए एक इंटरव्यू में बताया, \"मैं उनके इश्क में गिरफ़्तार था. कुछ दिनों तक तो उन्होंने उसका जवाब दिया. फिर एक दिन वो मुझसे बोलीं कि उन्हें हंगरी में अपने ममेरे भाई इगान विक्टर से प्यार हो गया है और वो उनसे शादी करेंगी.\"", "शादी से पहले अमृता ने इगान को कई पत्र लिखे थे. ये पत्र अक्सर आसमानी रंग के काग़ज़ पर काली स्याही से छोटे छोटे अक्षरों में लिखे जाते थे. किसी के लिए भी उन्हें पढ़ना मुश्किल होता था. ", "विक्टर और अमृता ने अपनी शादी से पहले कुछ अजीब से समझौते किए थे. पहला समझौता ये था कि वो बच्चे नहीं पैदा करेंगे. इसलिए नहीं कि वो ममेरे भाई बहन थे बल्कि इसलिए कि वो बच्चे पैदा करना चाहते ही नहीं थे. ", "दूसरा समझौता ये था कि अमृता को दूसरे पुरुषों से संबंध बनाने की आज़ादी होगी. ", "विक्टर को ये कतई अजीब नहीं लगा क्योंकि वो तब तक समझ चुके थे कि यौन विविधता अमृता की शख़्सियत का हिस्सा बन चुकी थी. ", "16 जुलाई, 1938 को बुडापेस्ट में बिना किसी शोर-शराबे के उनकी शादी हुई थी. ", "विक्टर ने बाद में स्वीकार किया था कि शादी के पहले कुछ सालों में अमृता ने उन्हें छोड़ने या कहीं और जाने की इच्छा प्रकट नहीं की थी. ", "जब विक्टर ने गोरखपुर के पास सराया की चीनी फ़ैक्ट्री में अपनी प्रैक्टिस शुरू की थी तो उन्हें वेतन के तौर  पर 160 रुपए मिला करते थे. ", "अमृता को इसके अतिरिक्त 100 रुपए अपने परिवार से मिलते थे. सस्ते के ज़माने में भी इतने पैसे उनके लिए कम पड़ जाते थे. ", "अमृता ने अपनी माँ को पत्र में लिखा था, \"इतने कम रुपयों में गृहस्ती चलाना मुश्किल हो रहा है. हमारे पास बर्तन, प्लेटें, चाय के प्याले और पर्दे ख़रीदने के लिए पैसे नहीं हैं.\"", "अमृता के प्रेमियों की एक लंबी फेरहिस्त थी, कार्ल खंडालवाला, इकबाल सिंह, आईसीएस अधिकारी बदरुद्दीन तैयबजी, ऑल इंडिया रेडियो के निदेशक रशीद अहमद और स्टेट्समैन के संवाददाता मैलकम मगरिज. ", "रशीद अहमद बाद में पाकिस्तान चले गए जहाँ वो पाकिस्तान के महानिदेशक होकर रिटायर हुए. ", "रशीद अहमद ने उनके बारे में कहा था कि \"अमृता बहुत बारीकी से हर चीज़ देखती थीं. उनमें हर चीज़ अनुभव कर लेने और जानने की ललक थी. सामाजिक बाधाओं और पाबंदियों से वो पूरी तरह आज़ाद थीं.\"  ", "वो उस तरह पुरुषों की तरफ़ आकर्षित होती थीं जो मुख्यधारा से थोड़ा हट कर होते थे. ", "इकबाल सिंह लिखते हैं, \"यौन नैतिकता की अमृता की परिभाषा आम लोगों से काफ़ी भिन्न थी. उन्होंने बताया था कि वो एक बार पेरिस के बदनाम इलाके में अकेली खड़ी हो गई थीं. वो देखना चाहती थीं कि लोग किस तरह उनके पास आते हैं.\" ", "\"उन्होंने बताया था कि मेरा किसी के साथ जाने का इरादा कतई नहीं था. मैं ये देखना चाहती थी कि लोग मेरे साथ समय बिताने के लिए कितना ख़र्च करने के लिए तैयार थे. लेकिन थोड़ी देर बाद मेरी हिम्मत जवाब दे गई थी और मैं वहाँ से वापस चली आई थी.\"", "खुशवंत सिंह से भी अमृता शेरगिल का वास्ता पड़ा था. खुशवंत सिंह अपनी आत्मकथा में लिखते हैं, \"सुंदर तो वो थी, लेकिन उससे ज़्यादा ध्यान देने वाली बात सुंदरता के प्रति उसकी सतर्कता थी. उसकी ये सतर्कता और यौवनाभिमान उसे परंपरा से हट कर जीवन जीने की ओर लालायित करते थे.\" ", "अपनी किताब ‘वीमेन एंड मेन इन माई लाइफ़’ में खुशवंत सिंह अमृता से जुड़ा एक किस्सा सुनाते हैं.", "वो लिखते हैं, \"एक दोपहर जब मैं खाना खाने के लिए घर आया तो मैंने देखा कि मेरी डायनिंग टेबिल पर बीयर का एक जग और कुर्सी पर एक ज़नाना बैग रखा हुआ था. कमरे में फ़्रेंच पर्फ़्यूम की ख़ुशबू फैली हुई थी. मेरे बावर्ची ने मुझे बताया कि एक मेम साहब आईं हैं.\" ", "\"उन्होंने इस तरह फ़्लैट का मुआएना किया जैसे वो इसकी मालिक हों. अब वो बाथरूम में घुसी हुई हैं. वो अमृता शेरगिल थीं. वो मुझसे पास के धोबियों और ख़ानसामों के बारे में पूछने आईं थीं. उसे मेरे कमरे में लटकी हुई पेंटिंग्स को कुछ इस अंदाज़ में देखा जैसे कह रही हों, ये क्या लटका रखा है?\"", " \"मैंने नम्रता दिखाते हुए कहा, ये मेरी पत्नी ने बनाई हैं. अभी वो सीख रही है. अमृता का जवाब था- ये तो साफ़ ज़ाहिर हो रहा है.\" ", "उनकी दूसरी मुलाकात शिमला में हुई थी. खुशवंत ने चमनलाल, उनकी पत्नी हेलेन और अमृता शेरगिल को दिन के खाने पर बुलाया. ", "खुशवंत लिखते हैं, \"मेरा सात महीने का बेटा राहुल चलना सीख रहा था. वो बहुत प्यारा बच्चा था. उसके घुँघराले भूरे बाल थे. हर कोई उसकी तारीफ़ कर रहा था. तभी अमृता ने उसपर एक नज़र डाली और कहा, कितना गंदा बच्चा है.\"", "\"उसका ये कहना था कि सारे माहौल में सन्नाटा छा गया. उन सब के जाने के बाद मेरी पत्नी ने कहा मैं इस औरत को कभी अपने घर नहीं बुलाउंगी. बाद में अमृता तक ये ख़बर पहुंच गई कि मेरी पत्नी ने उसके बारे में क्या कहा था.\"", "\"उसने ऐलान किया कि मैं उस औरत को ऐसा सबक सिखाउंगी कि वो उसे कभी नहीं भूलेगी. मैं उसके पति पर डोरे डालूँगी. मैं उस दिन का बेसब्री से इंतेज़ार करने लगा लेकिन ये मौका कभी नहीं आया. कुछ ही दिनों मे उसका देहाँत हो गया.\"", "जवाहरलाल नेहरू से भी अमृता शेरगिल की कई मुलाकातें हुई थीं. लेकिन इस बात के कोई साक्ष्य नहीं मिलते कि दोनों के बीच प्रेम संबंध थे. ", "सन 1937 में जब दिल्ली के इंपीरियल होटल में अमृता की पेंटिंग्स की नुमाइश लगी थी तो जवाहरलाल नेहरू उसमें पधारे थे. ", "उस समय अमृता ने कार्ल को लिखे पत्र में लिखा था, \"मुझे लगता है नेहरू ने मुझे उतना ही पसंद किया था जितना मैंने उन्हें.\"", "नेहरू और अमृता के बीच काफ़ी ख़तो-किदाबत हुआ करती थी. उन पत्रों के अध्ययन से उनके बीच संबंधों का अंदाज़ा लगाया जा सकता था लेकिन अमृता की माँ ने अमृता को मिले कई पत्र जला दिए थे जिसमें नेहरू के पत्र भी शामिल थे. ", "एक बार नेहरू अपनी गोरखपुर यात्रा के दौरान अमृता और उनके पति विक्टर से मिलने गए थे. ", "उस समय का एक चित्र है जिसमें नेहरू काले रंग की कमीज़ और ख़ाकी रंग की शॉर्ट्स पहने हुए हैं. उनके सिर पर गाँधी टोपी है और पैरों में पेशावरी चप्पल. ", "अमृता के देहावसान पर नेहरू ने अमृता की माँ को एक मार्मिक पत्र लिख कर कहा था, \"पिछले पाँच सालों में मैं अमृता से पाँच छह बार ही मिला हूँगा लेकिन पहली बार मिलने पर ही उसकी प्रतिभा और उसके सौंदर्य का कायल हो गया था.\" ", "\"मुझे ऐसा लगा था कि वो भारत के लिए बहुत ही बहुमूल्य प्रतिभा है. मैं उस प्रतिभा के परिपक्व होने की आशा लगाए रहा. अमृता के संपर्क में आने वाले बहुत से लोग आपके इस दुख में भागीदार हैं. उसकी यादें मेरी धरोहर हैं.\"", "अमृता ने अपने करियर में करीब 143 पेंटिंग्स बनाईं. उनमें वो पेंटिंग्स शामिल नहीं हैं जो उन्होंने अपने दोस्तों और रिश्तेदारों को भेंट कर दी. ", "उनकी बहुत से पेंटिंग्स उनकी बहन के बच्चों विवान और नवीना सुंदरम के पास हैं. उनके पति विक्टर इगान के पास उनकी जितनी भी पेंटिग्स थीं उनमें से एक को छोड़ कर जिसमें उनका खुद का चित्र था, उन्होंने नैशनल गेलरी ऑफ़ मॉडर्न आर्ट्स को भेंट कर दी. ", "उन पेंटिंगों को ढंग से न रखे जाने के कारण उनकी बहुत सी पेंटिंग्स नष्ट हो गईं. सन 1998 में उनकी नष्ट हो गई पेंटिंग्स को रिस्टोर करने की कोशिश की गई थी. ", "यशोधरा डालमिया लिखती हैं, \"अमृता दिन में प्राकृतिक रोशनी में पेंटिंग बनाना पसंद करती थीं. कृत्रिम रोशनी में उन्हें पेंटिंग बनाना पसंद नहीं था. पेंटिंग बनाते समय वो ढीला ओवरऑल पहनती थीं और अपने बालों को कस कर पीछे की तरफ़ बाँध लेती थीं.\" ", "\"चित्र बनाते समय उनका हाथ जल्दी जल्दी चलता था. चित्र बनाने के बाद वो उसे उल्टा करके देखती थीं. अगर वो उन्हें नहीं भाता था तो वो उसे अपने पैलेट नाइफ़ से फाड़ कर फेंक देती थीं. ऐसा वो एक बार नहीं कई कई बार करती थीं.\" ", "\"एक बार जब महात्मा गाँधी केप कमोरिन गए थे तो उन्होंने उनकी प्रार्थना सभा को संबोधित करते हुए एक पेंटिंग बनाई थी. उन्होंने उनसे मिलने की कोई कोशिश नहीं की थी क्योंकि उनसे मिलने बहुत से लोग पहुंच रहे थे.\" ", "उनकी प्रमुख पेंटिंग्स हैं ‘यंग गर्ल्स’, ‘जिप्सी गर्ल’, ‘यंग मैन विद फ़ोर एपिल्स’, तीन लड़कियों का समूह, ‘ब्राइड्स टॉयलेट’, ‘ब्रह्मचारीज़’ और ‘कैमिल’. ", "पचास के दशक में  मशहूर  लेखक और प्रसारक अशफ़ाक़ अहमद लाहौर के पुराने बाज़ार में घूम रहे थे. ", "इक़बाल सिंह लिखते हैं, \"एक कबाड़ी की दुकान पर उन्हें अमृता शेरगिल की एक पेंटिंग दिखाई दी. उस फ़्रेम्ड पेंटिंग में एक महिला बैठी हुई थी. कबाड़ी ने अशफ़ाक से कहा कि वो पेंटिंग को फेंक दें और फ़्रेम को घर ले जाएं.\" ", "\"अशफ़ाक ने फ़्रेम दुकानदार को दिया और अमृता शेरगिल की पेंटिंग घर ले गए. कुछ दिनों बाद उनकी मुलाकात रावलपिंडी में आर्ट गैलरी चलाने वाली ज़ुबैदा आग़ा से हुई.\" ", "\"उन्होंने उनसे वो पेंटिंग अपनी गैलरी में लगाने के लिए माँगी. वहाँ से होते हुए वो पेंटिंग  इस्लामाबाद की नैशनल आर्ट गैलरी पहुंच गई.\" ", "कला बाज़ार में उनके चित्र आमतौर से नहीं बिकते लेकिन जब भी वो बिकते हैं उनकी कीमत करोड़ों में होती है. ", "ये एक विडंबना है कि अपने जीवनकाल में अमृता को हमेशा रुपयों का मोहताज होना पड़ा लेकिन उनकी मृत्यु के बाद उनकी पेंटिंग करोड़ों रुपयों में बिकी.", "अपने अंतिम दिनों में अमृता शेरगिल लाहौर चली गईं. वहाँ उनके पति विक्टर इगान ने एक क्लीनिक खोला. अमृता के दोस्त इकबाल सिंह को संयोगवश उनकी बीमारी के बारे में पता चला. ", "इक़बाल सिंह अमृता की जीवनी में लिखते हैं, \"जब मैं 3 दिसंबर को उनसे मिलने गया तो पूरे घर में एक अजीब सी शाँति छाई हुई थी. जब मैंने शयनकक्ष का दरवाज़ा खटखटाया तो एक बहुत कमज़ोर आवाज़ ने मुझे अंदर आने के लिए कहा.\" ", "\"जब मैं अमृता के पास पहुंचा तो मैंने देखा कि उसका चेहरा पीला पड़ा हुआ था. मैंने उससे पूछा अमरी क्या बात है ? उसने कहा कि लेडी क़ादिर की पार्टी में पकौड़े खाए थे जिसकी वजह से मुझे ख़तरनाक किस्म की डिसेंट्री हो गई है.\"", "\"वो हर कुछ मिनटों पर टॉयलेट जा रही थीं जिसकी वजह ने उनके शरीर का सारा पानी खिंच गया था. उस दिन मुझे बिल्कुल नहीं लगा कि वो इतनी गंभीर रूप से बीमार हैं और कुछ ही दिनों की मेहमान हैं. मैंने सपने में भी नहीं सोचा था कि मैं उन्हें आखिरी बार जीवित देख रहा हूँ.\"", "दो दिन बाद यानि 5 दिसंबर को इक़बाल अमृता से मिलने फिर गए. उस समय शाम के साढ़े पाँच छह बजे होंगे. ", "इक़बाल लिखते हैं, \"जैसे ही मैं उनके घर घुसा मैंने विक्टर को तेज़ी से सीढ़ियाँ उतरते देखा. मैंने उससे पूछा अमरी कैसी है? उसने जवाब दिया मैं उसे बचाने की पूरी कोशिश कर रहा हूँ. मैंने कहा क्या मतलब है तुम्हारा? उसने कहा, वो गंभीर रूप से बीमार है. मैं नहीं समझता कि वो बच पाएगी.\"", "\"मैंने उससे पूछा क्या मैं उसे देख सकता हूँ ? उसने कहा नहीं क्योंकि वो कोमा में जा चुकी है.\"", "अमृता के एक और दोस्त चमन लाल तुरंत लाहौर के सबसे अच्छे डॉक्टर सीकरी और एक जर्मन डाक्टर कैलिश्च को बुला लाए. दोनों ने उन्हें देखने के बाद कहा कि बहुत देर हो चुकी है. ", "उनको पेरिटोनाइटिस हो चुका है और उनकी आँतें ख़राब हो चुकी हैं.", "ये सब लोग अमृता के घर पर रात 11 बजे तक रहे. उनके जाने के बाद अमृता के चचेरे भाई चरणजीत सिंह मान लाहौर के एक और मशहूर डॉक्टर रघुबीर सिंह को बुला लाए. ", "लेकिन जब तक वो अमृता को देखते अमृता ने इस दुनिया को अलविदा कह दिया था. ", "अगले दिन अमृता के पिता उमराव सिंह शिमला से लाहौर पहुंच गए. ", "उनके पार्थिव शरीर को एक कश्मीरी शॉल में लपेट कर रावी नदी के किनारे श्मशान घाट ले जाया गया. ", "उनके पिता उमराव सिंह ने उनका अंतिम संस्कार किया. उस समय उनकी उम्र थी मात्र 28 साल.", "बाद में कई लोगों ने कहा कि अमृता की मौत का कारण सिर्फ़ डिसेंट्री नहीं था. ", "बाद में खुशवंत सिंह ने लिखा, \"डाक्टर रघुबीर सिंह ने मुझे बताया था कि अमृता गर्भवती हो गई थीं और उनके पति उनका गर्भपात कराने की कोशिश कर रहे थे. ऑपरेशन सफल नहीं रहा और अमृता को रक्तस्राव शुरू हो गया.\" ", "\"आखिर में विक्टर ने डॉक्टर रघुबीर सिंह से अमृता को उनका खून चढ़ाने के लिए कहा. डॉक्टर सिंह ने कहा कि बिना उनका ब्लड ग्रुप जाने वो ऐसा नहीं कर सकते. जब दोनों डॉक्टरों के बीच ये बातचीत चल रही थी अमृता ने दम तोड़ दिया था.\" ", "अमृता के अधिक्तर परिवार वालों का मानना था कि विक्टर ने ही अमृता का ऑपरेशन किया था. ", "इंदिरा गाँधी के चचेरे भाई बीके नेहरू की हंगारियन पत्नी फ़ौरी नेहरू जो कि अमृता की माँ के बहुत करीब थीं, मानती थीं कि विक्टर द्वारा किया गया ऑपरेशन इसलिए सफल नहीं रहा क्योंकि वो प्रशिक्षित सर्जन नहीं थे. ", "दूसरे डॉक्टरों को उन्होंने तुरंत इसलिए नहीं बुलाया क्योंकि उन्हें अपनी बदनामी का डर था. वैसे भी उस समय भारत में गर्भपात कराना ग़ैरकानूनी था. ", "31 जुलाई, 1948 को अमृता की माँ मेरी एंटॉयनेट ने उमराव सिंह की बंदूक से अपने आप को गोली मार कर आत्महत्या कर ली थी.", "अमृता के पिता उमराव सिंह का सन् 1954 में 84 साल की उम्र में देहावसान हुआ. ", "अमृता की छोटी बहन इंदिरा कसौली शिफ़्ट कर गईं जहाँ 1974 में उनका निधन हो गया. ", "अमृता की मौत के 13 साल बाद विक्टर ने नीना हैदरी से दूसरी शादी कर ली. ", "सन् 1997 में 88 वर्ष की आयु में विक्टर इगान का भी निधन हो गया."]}
{"Headline": "स्वामी विवेकानंद ने कहा था वो अपना 40वां वसंत नहीं देख पाएंगे- बीबीसी स्पेशल", "Content": ["क्या किसी को इस बात को अंदाज़ा हो सकता है कि स्वामी विवेकानंद के जीवन को बदल देने में 'रौशोगुल्ला' का बहुत बड़ा हाथ रहा है? स्वामी विवेकानंद को बचपन से ही खाने और खिलाने का शौक था.", "'स्वामी विवेकानंद द फ़ीस्टिंग, फ़ास्टिंग मॉन्क' यानी 'स्वामी विवेकानंद दावत और उपवास वाले संत',  यह उनकी एक जीवनी का नाम है, और ऐसा यूँ ही नहीं है.", "खाने में उनकी दिलचस्पी का अंदाज़ा इस बात से लगाया जा सकता है कि वेद और वेदांत पर कोई क़िताब ख़रीदने से कहीं पहले उन्होंने किस्तों पर फ़्रेंच कुकिंग की इन्साइक्लोपीडिया ख़रीद ली थी.", "दुनिया के सारे फलों में उन्हें सबसे अच्छा लगता था अमरूद. इसके अलावा वो मुलायम नारियल में चीनी और बर्फ़ मिलाकर खाने के भी शौकीन थे. गांधीजी की तरह वो भी बकरी का दूध पिया करते थे.", "आइसक्रीम भी विवेकानंद की कमज़ोरी हुआ करती थी. उसको वो हमेशा कुल्फ़ी कहते थे. अमेरिका के शून्य से भी कम तापमान में विवेकानंद चॉकलेट आइसक्रीम खाने का कोई मौक़ा नहीं चूकते थे.", "एक दिन उनके चचेरे भाई रामचंद्र दत्ता ने उनसे कहा कि वो उनके साथ दक्षिणेश्वर मंदिर चलें जहां रामकृष्ण परमहंस हर आने वाले को रौशोगुल्ला खिलाते हैं. ", "विवेकानंद ने अपने भाई से कहा कि अगर उन्हें वहां रौशोगुल्ला नहीं मिला तो वो रामकृष्ण के कान खींचेंगे. ज़ाहिर है, विवेकानंद को वहां निराश नहीं होना पड़ा और वो रामकृष्ण परमहंस के शिष्य बन गए.", "बचपन में विवेकानंद बहुत शरारती थे. उनको शांत करने का एक ही तरीका था, उनके सिर पर पानी डालना. ", "विवेकानंद को घुमक्कड़ साधुओं से बहुत लगाव था. उनकी आवाज़ सुनते ही वो अपने घर से बाहर आ जाते थे.", "साधुओं के प्रति विवेकानंद के मोह का आलम ये था कि साधुओं की आवाज़ सुनते ही उन्हें कमरे में बंद कर दिया जाता था और उनके जाने के बाद ही उन्हें निकाला जाता था. ", "बचपन से ही वो खुद संन्यासी बनना चाहते थे, जिस उम्र में बच्चे अक्षरों को पहचानना शुरू करते हैं, विवेकानंद ने लिखना और पढ़ना शुरू कर दिया था.", " ", "उनकी याददाश्त ग़ज़ब की थी और एक बार पढ़ने पर पूरी क़िताब उन्हें याद हो जाती थी. खेलों में उन्हें तैराकी, कुश्ती और लाठी चलाना पसंद था. वो बेतों से तलवारबाज़ी का अभ्यास भी करते थे.", "रायपुर में अपने प्रवास के दौरान उन्होंने शतरंज पर भी महारत हासिल कर ली थी. उन्होंने बड़े-बड़े उस्तादों से शास्त्रीय संगीत की बाक़ायदा ट्रेनिंग ली थी और बहुत कुशलता से पखावज, तबला, इसराज और सितार बजा लेते थे, लेकिन उनकी सबसे अधिक रुचि शास्त्रीय गायन में थी.", "उनका गायन ही उन्हें अपने गुरु रामकृष्ण परमहंस के नज़दीक ले गया था. वो उनके गायन से इतने अधिक प्रभावित हुए थे कि एक बार उन्हें सुनते-सुनते वो समाधि में चले गए थे.", "हर पिता की तरह विवेकानंद के पिता विश्वनाथ भी उनका विवाह कर देना चाहते थे, लेकिन उनके गुरु रामकृष्ण परमहंस इसके ख़िलाफ़ थे. ", "विवेकानंद ने ब्रह्मचर्य अपनाने और साधु का जीवन जीने का फ़ैसला किया. ", "पिता की मृत्यु के बाद सबसे बड़ा पुत्र होने के नाते सात लोगों का परिवार चलाने की ज़िम्मेदारी उनके ऊपर आ पड़ी. उन्होंने कुछ दिनों तक मेट्रोपॉलिटन इंस्टीट्यूशन में अध्यापन का काम किया.", "विवेकानंद के गुरू रामकृष्ण परमहंस सादगी और नैतिक आध्यात्म के प्रतीक थे. रामकृष्ण परमहंस को पूरा यक़ीन था कि विवेकानंद उनका संदेश पूरी दुनिया तक पहुंचाएंगे. ", " ", "जुलाई 1886 आते-आते रामकृष्ण का स्वास्थ्य तेज़ी से गिरने लगा था. उन्हें गले का कैंसर था.", "अंतिम समय में उन्होंने अपने सारे शिष्यों को बुलाकर कहा था कि विवेकानंद उनके उत्तराधिकारी हैं. इसके बाद 16 अगस्त, 1886 को रामकृष्ण महासमाधि में चले गए. ", "उसके बाद विवेकानंद ने रामकृष्ण मिशन की स्थापना की. ", "वर्ष 1898 में कलकत्ता में प्लेग की महामारी फैली. हज़ारों लोगों ने बीमारी के डर से कलकत्ता को छोड़ दिया. ", "लोगों को राहत पहुंचाने के लिए सेना को बुला लिया गया. उस समय विवेकानंद ने कलकत्ता में रुककर लोगों के बीच राहत कार्य का बीड़ा उठाया.", " ", "विवेकानंद की कद-काठी और डीलडौल अच्छा था. वे बहुत तार्किक थे और हर महफ़िल की जान हुआ करते थे.", "ने अपनी मशहूर", "में लिखा था,  \"स्वामीजी का शरीर एक पहलवान की तरह मज़बूत और शक्तिशाली था. वो 5 फ़ीट साढ़े 8 इंच लंबे थे. उनका सीना चौड़ा था और उनकी ग़ज़ब की आवाज़ थी.\" ", "\"सबके आकर्षण का केंद्र था उनका चौड़ा माथा और उनकी बड़ी-बड़ी काली आंखें. जब वो अमेरिका गए थे तो एक पत्रकार ने अनुमान लगाया था कि उनका वज़न 102 किलो रहा होगा. कभी-कभी वो अपना ही मज़ाक उड़ाते हुए अपने आपको 'मोटा स्वामी' कहकर पुकारते थे.\"", "उनकी सबसे बड़ी समस्या थी अच्छी नींद न ले पाना. वो अपने बिस्तर पर करवटें बदलते रहते थे, लेकिन नींद का दूर-दूर तक नामो-निशान तक नहीं रहता था. बहुत कोशिश करके भी वो एक बार में 15 मिनट से अधिक नहीं सो पाते थे.", " ", "दिनभर: पूरा दिन,पूरी ख़बर", "विवेकानंद ने पूरे भारत का भ्रमण करने का फ़ैसला किया. ", "सबसे पहले वो वाराणसी गए जहां उन्होंने कई अध्येताओं और संन्यासियों से विचारों का आदान-प्रदान किया.", "उन्होंने सारनाथ का भी दौरा किया जहां बुद्ध ने अपना पहला उपदेश दिया था. इसके बाद वो अयोध्या और लखनऊ होते हुए आगरा गए. इसके बाद उनका बंबई जाना हुआ. वहां से जब वो पूना के लिए निकले तो संयोग से वो और बाल गंगाधर तिलक एक ही कार में बैठे.", "दोनों के बीच गहन मंत्रणा हुई और तिलक ने उन्हें अपने साथ पूना में रहने का निमंत्रण दिया. विवेकानंद ने तिलक के साथ पूरे 10 दिन बिताए.  इसके बाद विवेकानंद ट्रेन से  बैंगलौर के लिए रवाना हो गए.", "वहां से वो मैसूर गए जहां वो महाराजा के अतिथि बनकर रहे. एक दिन महाराजा ने उनसे पूछा कि वो उनके लिए क्या कर सकते हैं. स्वामीजी ने उन्हें बताया कि  कि वो अमेरिका में जाकर भारत के दर्शन और संस्कृति का प्रचार करना चाहते हैं.", "महाराजा तुरंत उनकी अमेरिका यात्रा का ख़र्च उठाने के लिए तैयार हो गए, लेकिन विवेकानंद ने उस समय महाराजा की पेशकश को स्वीकार नहीं किया लेकिन बाद में वो इसके लिए राज़ी हो गए.", " ", "31 मई 1893 को मद्रास से स्टीमर 'पेनिनसुला' से विवेकानंद ने अमेरिका का सफ़र शुरू किया. ", "वो तब तक स्टीमर के डेक पर खड़े रहे जब तक उनकी मातृभूमि उनकी आंखों से ओझल नहीं हो गई. उनका स्टीमर कोलंबो, पेनांग, सिंगापुर और हांगकांग होते हुए नागासाकी पहुंचा.", "14 जुलाई को वो जापानी बंदरगाह याकोहोमा से अमेरिका के लिए 'इंप्रेस ऑफ़ इंडिया' जहाज़ पर रवाना हुए. ", "उस यात्रा में उनके साथ भारत के चोटी के उद्योगपति जमशेदजी टाटा भी थे. दोनों के बीच यहां से जो दोस्ती शुरू हुई वो ताउम्र रही.", "वैंकुवर से उन्होंने  शिकागो के लिए ट्रेन पकड़ी. शिकागो की धर्म संसद में भाग लेने के लिए पूरी दुनिया से हज़ारों प्रतिनिधि आए हुए थे. विवेकानंद की उम्र उनमें सबसे कम थी.", " ", " अपनी ", "में लिखते हैं, \"धर्म संसद में बोलने वालों के क्रम में विवेकानंद का नंबर 31वां था, लेकिन उन्होंने आयोजकों से अनुरोध किया कि उन्हें सबसे अंत में बोलने दिया जाए. जब उनकी बारी आई तो उनका दिल ज़ोरों से धड़क रहा था और घबराहट में उनकी जीभ सूख गई थी.\" ", "\"उनके पास पहले से तैयार भाषण भी नहीं था, लेकिन उन्होंने माँ सरस्वती का स्मरण किया और जैसे ही डॉक्टर बैरोज़ ने उनका नाम पुकारा वो मंच पर जा पहुंचे. जैसे ही उन्होंने अपने पहले शब्द कहे, 'सिस्टर्स एंड ब्रदर्स ऑफ़ अमेरिका' सारे लोग खड़े हो गए और वो उनके सम्मान में लगातार दो मिनट तक ताली बजाते रहे.\"", "जैसे ही तालियां बजनी बंद हुईं विवेकानंद ने अपना छोटा भाषण शुरू किया. उन्होंने अपने भाषण के शुरू में ही दुनिया के सबसे युवा देशों में से एक अमेरिका को दुनिया की सबसे पुरानी सभ्यताओं में से एक भारत की तरफ़ से धन्यवाद दिया.", "उन्होंने बताया कि किस तरह हिंदू धर्म ने दुनिया को सहिष्णुता का पाठ सिखाया है. उनका कहना था कि दुनिया का कोई धर्म एक दूसरे से बेहतर या ख़राब नहीं है. उनका कहना था कि सभी धर्म एक हैं जो ईश्वर की तरफ़ जाने का रास्ता दिखाते हैं. ", "इसके बाद उन्होंने अमेरिका के कई नगरों में भाषण दिए जिन्हें काफ़ी पसंद किया गया. ", "धर्म संसद में उनके भाषण ने उन्हें पूरी दुनिया में लोकप्रिय बना दिया. वो पूरे एक साल तक अमेरिका के पूर्वी हिस्से में घूमते रहे.", " ", "भारत लौटते समय वो इंग्लैंड में रुके जहां उन्होंने  भारत में रुचि रखने वाले प्रोफ़ेसर मैक्स मूलर से ऑक्सफ़र्ड में मुलाक़ात की. ", "इंग्लैंड में ही उनकी मुलाक़ात लाल-बाल-पाल की प्रसिद्धि वाले बिपिन चंद्र पाल से भी हुई.", "जब विवेकानंद भारत लौटे तो हर जगह लोग उनके स्वागत में सड़कों पर उतर आए. मद्रास से उन्होंने कुंभकोणम के लिए ट्रेन पकड़ी. रास्ते में पड़ने वाले हर स्टेशन पर लोग उनके दर्शन के लिए उमड़ पड़े. ", "एक छोटे स्टेशन पर जहां ट्रेन नहीं रुकी, वहां लोगों ने रेलवे ट्रेक पर लेटकर ज़बर्दस्ती ट्रेन रुकवाई. ", "लोगों के प्रेम से अभिभूत हो स्वामी विवेकानंद अपने डिब्बे से बाहर आकर लोगों से मिले.", " ", "जब दिसंबर, 1901 में कलकत्ता में कांग्रेस का अधिवेशन हुआ तो उसमें भाग लेने वाले बहुत से नेताओं ने बेलूर आकर स्वामीजी के दर्शन किए. उनमें से बहुत से लोग हर दोपहर उनके दर्शन करने आने लगे.", "स्वामीजी ने कई राजनीतिक, सामाजिक और धार्मिक मुद्दों पर उनसे बातें की.  उनसे मिलने आने वालों में बाल गंगाधर तिलक भी थे. मशहूर वनस्पतिशास्त्री जगदीश चंद्र बोस भी उनके क़रीबी मित्र थे.", "स्वामी विवेकानंद को जानवर पालने का बहुत शौक था. उनक पास बत्तखें, भेड़ें, गाय और बकरियां थीं. वो स्वयं उनका ध्यान रखते थे और अपने हाथों से उनको खाना खिलाते थे. ", "उनको अपने एक कुत्ते 'बाघा' से बहुत प्यार था. यही कारण था कि उसकी मौत के बाद उसे मठ के अंदर ही गंगा नदी के किनारे दफ़नाया गया.", " ", "स्वामी विवेकानंद का स्वास्थ्य कभी भी अच्छा नहीं रहा. ", "उनके पैरों में हमेशा सूजन रहती. उनकी दाहिनी आंख की रोशनी भी कम होती चली गई. उनको हमेशा बुख़ार रहता और सांस लेने में तकलीफ़ रहती.", "उनके सीने के बांए हिस्से में भी दर्द रहता. अपने पिता की तरह उनको भी मधुमेह की बीमारी थी. ", "वाराणसी से वापस लौटने पर उनकी बीमारी फिर बढ़ गई और उन्हें मशहूर कविराज (वैद्य) सहानंद सेनगुप्ता को दिखाया गया.  ", "उन्होंने विवेकानंद के पानी पीने और नमक खाने पर रोक लगा दी. उन्होंने अगले 21 दिनों तक एक बूंद भी पानी नहीं पिया.", " ", "अपनी मौत से दो दिन पहले उन्होंने अपनी निकट सहयोगी सिस्टर निवेदिता को ख़ुद अपने हाथों से खाना परोसने की ज़िद की. ", "उन्होंने हाथ धोने के लिए उनके हाथों पर पानी भी छिड़क दिया. इस पर सिस्टर निवेदिता ने कहा कि 'ये सब मुझे करना चाहिए, न कि आपको.' ", "इस पर विवेकानंद ने बहुत गंभीरता से जवाब दिया, 'जीसस क्राइस्ट भी अपने शिष्यों के पैर धोते थे.'", "अपनी महासमाधि वाले दिन स्वामी विवेकानंद बहुत तड़के उठ गए थे. उन्होंने मठ के गर्भ गृह में जाकर उसके सभी दरवाज़े और खिड़कियां बंद कर दिए. फिर वो अकेले ही तीन घंटे तक ध्यान में बैठे रहे. दिन का खाना उन्होंने अपने साथी संतों के साथ खाया.", " ", "चार बजे उन्होंने गर्म दूध का एक प्याला पिया. फिर वो बाबूराम महाराज के साथ टहलने चले गए. ", "जब शाम को प्रार्थना की घंटी बजी तो विवेकानंद अपने कमरे में चले गए. वहां वो गंगा के सामने बैठे ध्यान करते रहे.", "शाम क़रीब 8 बजे उन्होंने एक संन्यासी को बुलाकर अपने सिर पर पंखा करने के लिए कहा. उस समय विवेकानंद बिस्तर पर लेटे हुए थे. ", "क़रीब एक घंटे के बाद उनका माथा पसीने से भीग गया. उनके हाथ थोड़े से कांपे और उन्होंने एक लंबी सांस ली.", "ये संकेत था कि सब कुछ समाप्त हो गया है. उस समय रात के 9 बज कर 10 मिनट हुए थे. वहां मौजूद स्वामी प्रेमानंद और स्वामी निश्चयानंद ने ज़ोर-ज़ोर से उनका नाम पुकार कर उन्हें उठाने की कोशिश की, लेकिन स्वामीजी की तरफ़ से कोई जवाब नहीं आया.", "डॉक्टर महेंद्रनाथ मज़ुमदार को विवेकानंद को देखने के लिए बुलाया गया. उन्होंने कृत्रिम सांस देकर स्वामी विवेकानंद को उठाने की कोशिश की और अंतत: आधी रात को उन्होंने उन्हें मृत घोषित कर दिया.", "मृत्यु का कारण दिल का दौरा बताया गया. सुबह-सुबह सिस्टर निवेदिता आईं और दोपहर 2 बजे तक स्वामी विवेकानंद का हाथ अपने हाथ में लिए बैठी रहीं.", "स्वामी विवेकानंद ने 39 वर्ष, 5 महीने और 22 दिन के बाद इस दुनिया को अलविदा कहा.", "उनकी वो भविष्यवाणी सच निकली जिसमें उन्होंने कहा कि मैं अपना 40वां वसंत नहीं देख पाऊंगा."]}
{"Headline": "मुख़्तार अंसारी को जिस अवधेश राय हत्याकांड में उम्रक़ैद हुई, उसकी पूरी कहानी", "Content": ["विधायकों और सांसदों से जुड़े मामलों की सुनवाई करने वाली इस विशेष अदालत ने मुख़्तार अंसारी पर एक लाख रुपये का जुर्माना भी लगाया है. ", "उत्तर प्रदेश के ग़ाज़ीपुर से आने वाले मुख़्तार अंसारी के ख़िलाफ़ हत्या, हत्या करने के प्रयास, हथियारबंद तरीक़े से दंगे भड़काने, आपराधिक साज़िश रचने और आपराधिक धमकियां देने जैसे एक दर्ज़न से अधिक मामले हैं. ", "इस आपराधिक पृष्ठभूमि के बाद भी मुख़्तार अंसारी अपने राजनीतिक जीवन में पांच बार विधानसभा चुनाव जीतने में सफल रहे. इनमें से तीन चुनाव उन्होंने देश की अलग-अलग जेलों में बंद रहते हुए लड़े हैं. ", "मुख़्तार अंसारी को अब उनके ख़िलाफ़ दर्ज तमाम आपराधिक मामलों में शामिल अवधेश राय हत्याकांड के सिलसिले में ही उम्रक़ैद की सज़ा मिली है. ", "ग़ाज़ीपुर के राजनीतिक रूप से प्रतिष्ठित अंसारी परिवार से आने वाले मुख़्तार अंसारी का दबदबा ग़ाज़ीपुर में था. लेकिन मुख़्तार ग़ाज़ीपुर से आगे बढ़कर अस्सी किलोमीटर दूर स्थित बनारस में भी अपना वर्चस्व बनाना चाहते थे. ", "ठीक उसी वक़्त कांग्रेस नेता अजय राय के बड़े भाई अवधेश राय भी बनारस में अपनी ज़मीन तैयार करने की कोशिशें कर रहे थे. ", "लेकिन अवधेश राय और मुख़्तार अंसारी के बीच दुश्मनी कैसे हुई. ", "इस सवाल का जवाब उन दिनों दैनिक जागरण में क्राइम बीट संभाल रहे वरिष्ठ पत्रकार राजनाथ तिवारी देते हैं. ", "तिवारी बताते हैं कि 'अपराध की दुनिया में हत्‍याएं या तो वर्चस्‍व के लिए होती हैं या आर्थिक कारणों की वजह से.'", "मुख़्तार और अवधेश के बीच टकराव के लिए ये दोनों ही वजहें शामिल थीं. ", "नब्बे के दशक में बृजेश सिंह और उनका गुट बनारस में तमाम तरह के धंधों में अपना हाथ आज़मा रहा था. वहीं, ग़ाज़ीपुर का मुख़्तार अंसारी गैंग भी इसी शहर में अपने पैर पसारने की कोशिश कर रहा था. ", "ये वो दौर था जब बनारस में रेशम से लेकर कोयले के कारोबार पर सबकी नज़र थी. ", "राजनाथ तिवारी बताते हैं, \"उन दिनों स्क्रैप, रेशम और कोयले का कारोबार मोटा पैसा देने वाले धंधे थे. इस पर दोनों लोगों की नज़र थी.''", "''बनारस इन सब धंधों का प्रमुख केंद्र था. मुग़लसराय से बनारस नज़दीक होने के चलते कोयले के काले कारोबार का भी यहां से संचालन करना आसान था.'' ", "''मुख़्तार को इन्हीं सब धंधों पर क़ब्‍ज़ा कर अपना आर्थिक साम्राज्‍य मज़बूत करना था और इसके साथ ही अपना वर्चस्‍व ग़ाज़ीपुर से बनारस तक फैलाना था.'' ", "दबंग छवि वाले अवधेश राय को बृजेश सिंह का क़रीबी माना जाता था. ", "तिवारी कहते हैं, \"अवधेश राय बृजेश सिंह के नज़दीकी माने जाते थे. दबंग छवि वाले अवधेश राय मुख़्तार अंसारी के साम्राज्‍य विस्‍तार में कांटा साबित हो रहे थे. और ऐसे में मुख़्तार ने बंदूकों की बदौलत अपने रास्‍ते का ये कांटा हटा दिया.''", "वाराणसी के लहुराबीर क्षेत्र में 3 अगस्त, 1991 को अवधेश राय की गोली मारकर हत्या कर दी गई. ", "मारुति वैन से आये हथियारबंद हमलावरों ने अंधाधुंध गोलियां चलाकर अवधेश राय को मौत के घाट उतार दिया था. ", "ख़ास बात यह थी कि इस घटना को अवधेश राय के घर के पास ही अंजाम दिया गया था. जहां से चेतगंज थाना चंद मीटर की दूरी पर ही है. ", "अवधेश राय के भाई और पूर्व विधायक अजय राय ने मुख़्तार अंसारी, पूर्व विधायक अब्दुल कलाम, मुन्‍ना बजरंगी, भीम सिंह, कमलेश एवं राकेश समेत छह लोगों के ख़िलाफ़ मुकदमा दर्ज कराया था. ", "इस मामले में सुनवाई शुरू तो हुई लेकिन पूरी नहीं हो सकी. ", "इसी बीच साल 2022 में पता चला कि इस केस की मूल केस डायरी ही गायब हो गयी है. और ये डायरी अंत तक नहीं मिली. ", "ऐसे में इस पूरे केस की सुनवाई फोटो स्‍टेट के आधार पर की गयी है और अब फैसला सुनाया गया है. ", "दिनभर: पूरा दिन,पूरी ख़बर", "इस हत्याकांड को मुख़्तार अंसारी गैंग की ओर से की जाने वाली कथित धन उगाही से भी जोड़कर देखा जाता है. ", "नब्बे के दशक में 'आज' अख़बार की क्राइम बीट संभाल रहे वरिष्ठ पत्रकार सुभाष सिंह बताते हैं, \"इस हत्‍याकांड की कई वजहों में से एक वजह व्‍यापारियों से वसूली का भी था. चेतगंज थाना क्षेत्र में आने वाले लहुराबीर और हथुआ मार्केट बनारस के अच्‍छे व्‍यापारिक इलाके हैं.''", "वह बताते हैं, ''चेतगंज थाने में ही हैदर अली टाइगर और संजय सिंह नाम के दो सिपाही थे जो इस पूरे इलाके में मुख़्तार अंसारी के लिए व्‍यापारियों से वसूली करते थे. हथुआ मार्केट में अवधेश राय दुर्गा पूजा कराते थे जिसमें व्यापारी बढ़-चढ़कर आर्थिक सहयोग देते थे. व्‍यापारियों ने चेतगंज के सिपाहियों की शिकायत अवधेश राय से की.''", "सुभाष सिंह बताते हैं, ''अवधेश राय व्‍यापारियों के सरपरस्‍त थे जिसके चलते उन्होंने धरना प्रदर्शन भी किया. इसके बाद ये दोनों सिपाही निलंबित हो गए. बताया जाता है कि इन सिपाहियों और चेतगंज इलाके में उन दिनों रह रहे हत्‍या के एक अभियुक्त राकेश ने ही अवधेश राय की रेकी की. इसके बाद हत्‍याकांड को अंजाम दिया गया. कहा तो यहां तक जाता है हैदर गोली चलाने वालों में शामिल था.''", "इस हत्याकांड के वक़्त तक मुख़्तार अंसारी ने राजनीतिक दुनिया में कदम नहीं रखा था. ", "लेकिन 1991 में हुए इस हत्याकांड के बाद मुख़्तार अंसारी ने अलग-अलग चुनावी दलों के साथ पांच बार मऊ विधानसभा सीट से चुनाव लड़ा और उनमें जीत हासिल की. "]}
{"Headline": "रेचेप तैय्यप अर्दोआन: 20 साल से तुर्की की सत्ता पर क़ाबिज़ ताक़तवर नेता की कहानी", "Content": ["अभी तक चुनाव के नतीजे पूरी तरह घोषित नहीं हुए हैं, लेकिन उन्हें 52.16 फ़ीसदी से ज़्यादा वोट हासिल हुए हैं. उनके विपक्षी कमाल कलचदारलू को 47.84 फ़ीसदी वोट मिले हैं.", "अर्दोआन को पांच साल के लिए एक और जीत हासिल होने पर उनके समर्थक जमकर जश्न मना रहे हैं. ", "जीत के बाद अंकारा में अपने भव्य महल के बाहर जश्न मना रहे समर्थकों को संबोधित करते हुए उन्होंने कहा, ''ये साढ़े आठ करोड़ की आबादी वाले पूरे मुल्क की जीत है.''", "लेकिन जानकारों को देश की एकता की अर्दोआन की बातें खोखली लग रही हैं क्योंकि उन्होंने अपने विपक्षी कमाल कलचदारलू का माखौल उड़ाया है.", "उधर कलचदारलू ने इन चुनावों को ''हाल के वर्षों में देश का सबसे धांधली वाला चुनाव क़रार दिया है.''", "उन्होंने कहा कि राष्ट्रपति अर्दोआन की पार्टी ने चुनाव में जीत के लिए उनके ख़िलाफ़ पूरे सरकारी तंत्र का इस्तेमाल किया. ", "हालांकि चुनाव के नतीजों से ये बात साफ़ हो गई है कि देश की तक़रीबन आधी आबादी ने राष्ट्रपति अर्दोआन के अधिनायकवादी शासन के विरोध में मतदान किया है.", "पहले दौर के चुनाव में राष्ट्रपति रेचेप तैय्यप अर्दोआन, 49.5 प्रतिशत वोट लेकर अपने प्रतिद्वंदी कमाल कलचदारलू से आगे थे. जीत के लिए 50 फ़ीसदी से अधिक मत की ज़रूरत थी, इसलिए दूसरे चरण का मतदान हुआ.", "रेचेप तैय्यप अर्दोआन बेहद मामूली पृष्ठभूमि से तुर्की की राजनीति के सबसे बड़े शख़्सियत के रूप में उभरे हैं. वह पिछले 20 वर्षों से तुर्की का नेतृत्व कर रहे हैं. आधुनिक दौर के तुर्की में कमाल अतातुर्क के बाद किसी नेता ने देश को आकार दिया है तो वो अर्दोआन हैं.", "कई संकटों से जूझने के बावजूद 2023 के राष्ट्रपति चुनाव में उन्हें एक बार फिर जीत हासिल हुई है. हालांकि लगभग आधी जनता ने उन्हें अपना वोट नहीं दिया है.", "उनके आलोचकों ने उन पर ग़ैर-परंपरागत आर्थिक नीतियों को अपनाने की वजह से जनता के रोज़मर्रा के जीवन को मुश्किल में डालने का आरोप लगाया है.", "अर्दोआन ने तुर्की के आधुनिकीकरण और विकास का ऐतिहासिक रिकॉर्ड बनाया है, लेकिन वह फ़रवरी में दोहरे भूकंपों में हुए नुक़सान से निपटने में नाकाम रहे.", "विपक्ष ने उन पर शक्तिशाली भूकंप से ग्रस्त देश को आपदा के लिए तैयार करने में विफल होने और अर्थव्यवस्था को ख़राब ढंग से चलाने का आरोप लगाया.", "दिनभर: पूरा दिन,पूरी ख़बर", "रेचेप तैय्यप अर्दोआन का जन्म 1954 के फ़रवरी महीने में हुआ था. उनके पिता तुर्की के तटरक्षक बल में थे.", "जब अर्दोआन 13 साल के थे तब उनके पिता ने अपने पांचों बच्चों की बेहतर परवरिश के लिए इस्तांबुल में बसने का फै़सला किया.", "युवा अर्दोआन नींबू का शरबत और एक तरह की डबलरोटी (सीमीट) बेचते थे ताकि थोड़े पैसे कमा सकें.", "इस्तांबुल के मरमरा विश्वविद्यालय से मैनेजमेंट की डिग्री लेने से पहले उन्होंने एक इस्लामिक स्कूल में पढ़ाई की थी.", "उनकी डिप्लोमा की डिग्री अक्सर विवादों में रही. विपक्ष का दावा है कि अर्दोआन ने विश्वविद्यालय से कोई पूरी डिग्री नहीं ली है बल्कि उनकी डिग्री एक कॉलेज डिप्लोमा के बराबर है. इस आरोप को अर्दोआन हमेशा से नकारते रहे हैं.", "अर्दोआन जब युवा थे तब फ़ुटबॉल के प्रति उनकी रुचि बढ़ी और उन्होंने 1980 के दशक तक सेमी-प्रोफ़ेशनल प्रतियोगिताओं में भाग लिया.", "लेकिन उनका दिल सियासत में लगता था.", "वह 1970 और 80 के दशक में इस्लामवादी हलकों में सक्रिय थे. इस दौरान ही वे नेमेटिन एरबाकन की इस्लाम समर्थक वेलफ़ेयर पार्टी में शामिल हो गए.", "1994 में अर्दोआन ने इस्तांबुल के मेयर पद का चुनाव लड़ा और जीत हासिल की. इसके बाद अगले चार साल तक वे इस्तांबुल के मेयर बने रहे.", "सेना के तख़्तापलट से पहले सिर्फ़ एक साल तक 1997 में तुर्की के तत्कालीन प्रधानमंत्री नेमेटिन एरबाकन ने सत्ता संभाली थी.", "उसी साल, अर्दोआन को एक राष्ट्रवादी कविता सार्वजनिक रूप से पढ़ने के लिए नस्लीय घृणा भड़काने का दोषी ठहराया गया था.", "कविता की पंक्तियां थीं, \"मस्जिद हमारे बैरक हैं, गुंबद हमारे हेलमेट हैं, मीनारें हमारा भाला हैं और धर्म में आस्था रखने वाले हमारे सैनिक हैं.\"", "जेल में चार महीने बिताने के बाद वो राजनीति में वापस लौटे.", "लेकिन 1998 में उनकी पार्टी पर आधुनिक तुर्की के धर्मनिरपेक्ष सिद्धांतों के उल्लंघन की वजह से प्रतिबंध लगा दिया गया था.", "अगस्त 2001 में उन्होंने सहयोगी अब्दुल्ला गुल के साथ एक नई पार्टी जस्टिस एंड डेवलपमेंट पार्टी (एकेपी) की स्थापना की जिसकी विचारधारा इस्लाम समर्थक थी.", "अर्दोआन की लोकप्रियता बढ़ रही थी. विशेष तौर से दो तरह के समूहों के सामने अर्दोआन का क़द बढ़ रहा था.", "एक वर्ग वो जो देश के धर्मनिरपेक्ष अभिजात वर्ग के कारण ख़ुद को हाशिए पर महसूस करता था और दूसरा वो जो 1990 के दशक के अंत में आर्थिक मंदी से पीड़ित था.", "2002 में एकेपी ने संसदीय चुनावों में बहुमत हासिल किया और अगले साल अर्दोआन को प्रधानमंत्री नियुक्त किया गया. वह आज तक पार्टी के अध्यक्ष बने हुए हैं.", "2003 के बाद से वे तीन बार प्रधानमंत्री बने और अपना कार्यकाल पूरा किया. उनके कार्यकाल के दौरान एक स्थिर आर्थिक विकास हुआ जिसके लिए एक 'सुधारक' के तौर पर अंतरराष्ट्रीय स्तर पर उनकी तारीफ़ हुई.", "अर्दोआन के कार्यकाल के दौरान ही तुर्की में मध्य वर्ग की तरक्क़ी हुई और लाखों लोग ग़रीबी से निकलकर बाहर आए. ", "ऐसा इसलिए हो सका क्योंकि अर्दोआन ने तुर्की के आधुनिकीकरण के लिए बड़े इंफ्रास्ट्रक्चर प्रोजेक्ट को तरजीह दी थी.", "सत्ता के शुरुआती सालों के दौरान तुर्की के कुर्द अल्पसंख्यक मतदाताओं को भी पक्ष में करने में अर्दोआन कामयाब रहे.", "हालांकि 2013 तक अर्दोआन के आलोचकों ने यह चेतावनी देना शुरू कर दिया था कि वे लगातार निरंकुश होते जा रहे हैं. ", "2013 की गर्मियों में इस्तांबुल शहर के बीचों बीच मशहूर गीज़ी पार्क का कायापलट करने के विरोध में प्रदर्शनकारी सड़क पर उतर आए थे. ", "ये विरोध पार्क से कहीं ज़्यादा सरकार को चुनौती देने के लिए था. ", "इसके बाद गीज़ी पार्क से प्रदर्शनकारियों को जबरन बेदख़ल किया गया और उन पर पुलिस बल का भरपूर प्रयोग किया गया.", "यह अर्दोआन के शासन में एक महत्वपूर्ण मोड़ था. अपने आलोचकों के लिए वह लोकतांत्रिक होने के बजाय एक तानाशाह की तरह व्यवहार कर रहे थे.", "अर्दोआन की पार्टी ने विश्वविद्यालयों और सार्वजनिक सेवाओं में महिलाओं के हिजाब पहनने पर लगे प्रतिबंध को भी हटा दिया. ", "इन प्रतिबंधों को 1980 में एक सैन्य तख़्तापलट के बाद लागू किया गया था. अंत में पुलिस और सेना में शामिल महिलाओं के ऊपर से भी यह प्रतिबंध हटा लिया गया.", "खु़द धार्मिक होने के बावजूद अर्दोआन ने देश हित में इस्लामी मूल्यों को थोपने से इनकार किया. ", "हालाँकि, उन्होंने बार-बार कहा कि समाज में महिलाओं की प्राथमिक भूमिका \"पारंपरिक भूमिकाओं को पूरा करना\" होना चाहिए और एक महिला को ''आदर्श माँ और आदर्श पत्नी'' बनना चाहिए.", "उन्होंने नारीवादियों की निंदा की और कहा कि पुरुषों और महिलाओं के साथ समान व्यवहार नहीं किया जा सकता है.", "लंबे वक्त से अर्दोआन इस्लाम से जुड़े अभियानों और मिस्र से जुड़े मुस्लिम ब्रदरहुड जैसे राजनीतिक रूप से सक्रिय इस्लामी संगठनों से वैचारिक रूप से नज़दीक रहे. ", "कई मौक़ों पर उन्हें मुस्लिम ब्रदरहुड का ख़ास चार उंगलियों वाला सलाम करते देखा गया जिसे रब्बा कहा जाता है.", "जुलाई 2020 में अर्दोआन की देखरेख में इस्तांबुल के ऐतिहासिक हागिया सोफ़िया को एक मस्जिद में तब्दील कर दिया गया, जिससे कई ईसाई और धर्मनिरपेक्ष मुस्लिम तुर्क नाराज़ हो गए.", "हागिया सोफ़िया को 1,500 साल पहले बनाया गया था. लेकिन कमाल अतातुर्क ने इसे नए धर्मनिरपेक्ष देश के प्रतीक के तौर पर एक संग्रहालय में बदल दिया था.", "अर्दोआन 2014 में प्रधानमंत्री पद के लिए फिर से चुनाव नहीं लड़ सकते थे क्योंकि उनके तीन कार्यकाल की अवधि पूरी हो चुकी थी. इसके बाद वे राष्ट्रपति पद के चुनाव में शामिल हो गए.", "उन्होंने एक नए संविधान में राष्ट्रपति के पद में सुधार करने की योजना बनाई. आलोचकों का मानना ​​था कि नए संविधान से देश की धर्म-निरपेक्षतावादी नींव को चुनौती का सामना करना पड़ेगा. ", "लेकिन अपने राष्ट्रपति पद के आरंभ में ही उन्हें दो इम्तिहान का सामना करना पड़ा. ", "उनकी पार्टी ने 2015 में कई महीनों के लिए संसद में अपना बहुमत खो दिया, और फिर अगले साल 15 जुलाई 2016 को तुर्की ने दशकों बाद तख्त़ापलट की पहली कोशिश देखी.", "लगभग 300 नागरिक मारे गए क्योंकि उन्होंने तख़्तापलट की साज़िश रचने वालों को आगे बढ़ने से रोका था. ", "साज़िश के लिए 'गुलेन आंदोलन' को दोषी ठहराया गया था, जिसका नेतृत्व अमेरिका स्थित इस्लामिक स्कॉलर फ़तुल्लाह गुलेन ने किया था. ", "उनके सामाजिक और सांस्कृतिक आंदोलन ने अर्दोआन को लगातार तीन चुनावों में जीत दिलाने में मदद की थी, लेकिन जब दोनों सहयोगी अलग हो गए, तो इसका तुर्की समाज पर नाटकीय प्रभाव पड़ा.", "2016 के तख़्तापलट की कोशिश के बाद लगभग 150,000 लोक सेवकों को बर्ख़ास्त कर दिया गया और 50,000 से ज़्यादा लोगों को हिरासत में लिया गया, इसमें सैनिक, पत्रकार, वकील, पुलिस अधिकारी, शिक्षाविद और कुर्द राजनेता शामिल थे.", "आलोचकों पर इस तरह की कार्रवाई ने विदेशों में चिंता पैदा कर दी. इसकी वजह से यूरोपीय संघ के साथ तुर्की के संबंध ठंडे पड़ गए.", "इस वजह से ही यूरोपीय संघ में तुर्की के शामिल होने की बातचीत कई सालों तक आगे नहीं बढ़ पाई.", "उस बीच ग्रीस में तुर्की से जाने वाले प्रवासियों के मामले ने हालात में ज़्यादा खटास पैदा कर दी.", "उन्होंने 2017 के एक जनमत संग्रह में जीत हासिल की, जिसमें उन्हें राष्ट्रपति पद की व्यापक शक्तियाँ मिल गईं, जिसमें आपातकाल की स्थिति लागू करने और शीर्ष अधिकारियों को नियुक्त करने के साथ-साथ क़ानूनी प्रक्रिया में दख़ल देने का अधिकार भी शामिल था.", "राजनीति में उनके नेतृत्व के दौरान अर्दोआन अंतरराष्ट्रीय राजनीति में भी एक महत्वपूर्ण व्यक्ति के रूप में विकसित हुए. ", "उन्होंने तुर्की की ताक़त को क्षेत्रीय शक्ति के रूप में बढ़ाया और उनकी ताक़तवर कूटनीति ने यूरोप और उसके बाहर के सहयोगियों को बेचैन कर दिया.", "रूस के राष्ट्रपति व्लादिमीर पुतिन के साथ अर्दोआन के अच्छे संबंध हैं और उन्होंने खु़द को यूक्रेन में रूस के युद्ध में एक मध्यस्थ के रूप में खड़ा किया.", "उन्होंने ब्लैक सी (काला सागर) के ज़रिए अनाज निर्यात के लिए एक सुरक्षित गलियारा खोलने के सौदे में मध्यस्थता करने में मदद की, और जब रूस ने समझौते से अपना समर्थन खींचा तब अर्दोआन ने इसके नुक़सान से तुर्की का बचाव किया.", "कई आलोचक 2019 के स्थानीय चुनावों को अर्दोआन के लंबे वक़्त से चले आ रहे शासन के लिए \"पहले झटके\" के तौर पर देखते हैं क्योंकि उनकी पार्टी तीन सबसे बड़े शहर इस्तांबुल, अंकारा और इज़मिर में हार गई थी.  ", "मुख्य विपक्षी रिपब्लिकन पीपल्स पार्टी (सीएचपी) के एक्रेम इमामोग्लू के हाथों काफ़ी कम अंतर से इस्तांबुल का मेयर पद खोना अर्दोआन के लिए करारा झटका था, जो खु़द 1990 के दशक में शहर के मेयर रह चुके थे.", "एक्रेम इमामोग्लू अपनी इस सफलता का विस्तार देशभर में करना चाह रहे थे, क्योंकि वे अर्दोआन के ख़िलाफ़ एकजुट विपक्ष के राष्ट्रपति पद के उम्मीदवार कमाल कलचदारलू के साथ प्रचार कर रहे थे. ", "मई के चुनावों में खड़े होने से रोके जाने से पहले इमामोग्लू ओपिनियन पोल में अर्दोआन से आगे थे. अर्दोआन और उनके सहयोगियों पर ये आरोप लगा कि उन्होंने अदालतों के सहयोग से एक्रेम इमामोग्लू को चुनाव लड़ने के लिए अयोग्य घोषित किया.", "तुर्की की कुर्द-समर्थक तीसरी सबसे बड़ी पार्टी एचडीपी को भी कुर्द उग्रवादियों से कथित संबंधों की वजह से प्रतिबंधित होने की आशंका थी. ", "तुर्की के पुराने नेताओं की तरह राष्ट्रपति अर्दोआन ने प्रतिबंधित कुर्दिस्तान वर्कर्स पार्टी (पीकेके) को फटकार लगाई.", "हालाँकि तुर्की ने सीरियाई गृहयुद्ध से भागे हुए 35 लाख से अधिक शरणार्थियों को जगह दी. अंकारा ने भी तुर्की में कुर्दों को अलग-थलग करते हुए सीमाओं के पार कुर्द सेना के ख़िलाफ़ भी अभियान शुरू किया.", "एक नाटो देश का नेता होने के बावजूद, उन्होंने एक रूसी एंटी-मिसाइल डिफेंस सिस्टम की ख़रीद की और तुर्की के पहले परमाणु रिएक्टर के निर्माण के लिए रूस को चुना.", "2023 के चुनाव से पहले उन्होंने पश्चिम पर उनके ख़िलाफ़ जाने का आरोप लगाकर राष्ट्रवादी और रूढ़िवादी मतदाताओं के साथ अपनी साख बढ़ाने की कोशिश की थी.", "उन्होंने कहा था, \"मेरा देश इस साज़िश को नाकाम कर देगा.\" ", "अर्दोआन ने अदनान मेंडेरेस के मकबरे पर जाकर 2023 के चुनाव अभियान का समापन किया. अदनान मेंडेरेस लोकतांत्रिक रूप से निर्वाचित तुर्की के पहले प्रधानमंत्री थे, जिन्हें 1961 में एक सैन्य तख्तापलट के बाद मार दिया गया था."]}
{"Headline": "तंबाकू निषेध दिवस: पैसिव स्मोकिंग कितना हानिकारक हो सकता है, जानिए", "Content": ["नलिनी ने कभी ध्रूमपान नहीं किया लेकिन पति ध्रूमपान करते थे.  इसके चलते अप्रत्यक्ष तौर पर तंबाकू का धुंआ वह सांस लेती रहीं और वह कैंसर की चपेट में आ गयीं. ", "नलिनी का उदाहरण कोई अकेला उदाहरण नहीं है. विश्व स्वास्थ्य संगठन के मुताबिक अप्रत्यक्ष तौर पर तंबाकू सेवन करने वाले करीब 12 साल लोगों की मौत प्रत्येक साल होती है.", " 75 साल की नलिनी सत्यानारायण कहती हैं, \"मैं नाक से सांस नहीं ले पाती हूं. गले में बनी सुराख से सांस लेना होता है.\"", "नलिनी 33 साल के अपने शादीशुदा जीवन में अप्रत्यक्ष तौर पर तंबाकू का सेवन करती रहीं, क्योंकि पति ध्रूमपान करते थे. पति के निधन के पांच साल बाद, 2010 में उन्हें कैंसर हो गया. ", "हैदराबाद की नलिनी बताती हैं, \"मेरे पति चेन स्मोकर थे. मुझे नहीं पता था कि इसका असर मुझ पर भी होगा और यह इतना ख़राब हो सकता है. मैं हमेशा उनकी चिंता किया करती थी और उन्हें ध्रूमपान से रोकने की कोशिश करती थी, लेकिन वे नहीं बदले.\"", "विश्व स्वास्थ्य संगठन के मुताबिक तंबाकू सेवन करने से हर साल करीब 80 लाख लोगों की मौत होती है, इसमें 12 लाख अप्रत्यक्ष तौर पर तंबाकू का सेवन करने वाले शामिल हैं.", " विश्व स्वास्थ्य संगठन के मुताबिक भारत में हर साल 13.5 लाख लोगों की मौत तंबाकू सेवन के चलते होती है. भारत दुनिया का दूसरा सबसे बड़ा तंबाकू उत्पादक और खपत करने वाला देश है.", "31 मई को वर्ल्ड नो टोबैको डे के मौके पर जानिए नलिनी जैसे ध्रूमपान नहीं करने वालों को भी तंबाकू कितना नुकसान पहुंचाता है.", "अपनी पोती को कहानियां सुनाते वक्त नलिनी को महसूस हुआ कि आवाज़ कर्कश हो रही है. कुछ ही समय में, उन्हें बोलने में तकलीफ़ होने लगी, दम घुटने जैसा महसूस होने लगा.", "जांच के दौरान पता चला कि उनकी छाती में कैंसर है. डॉक्टरों को उनके वोकल कॉर्ड और थायरॉय की ग्रंथियों को निकालना पड़ा. नलिनी ने बताया, \"मैं बात नहीं कर पा रही थी. यह काफ़ी निराश करने वाला था. तब डॉक्टरों ने बताया कि आवाज़ पहले जैसी नहीं रहेगी.\"", "नलिनी की पोती जननी अब 15 साल की हो चुकी हैं. जननी याद करती हैं कि उन्हें लगता था कि अचानक से दादी को क्या हो गया. ", "जननी ने बताया, \"इलाज के लिए उन्हें लंबे समय तक अस्पताल में रहना पड़ा. जब वह वापस आयीं तो मैं चार साल की थी. उनके पेट में काफ़ी ट्यूब्स लगे हुए थे. हर जगह ट्यूब्स दिखाई दे रहे थे. एक नर्स हमारे साथ रहने लगी थी और हमें पूरा घर साफ़ रखना होता था. मुझे उस वक्त स्थिति की गंभीरता का अंदाज़ा नहीं था. यह सब निराश करने वाला था.\"", "नलिनी खुशकिस्मत थीं कि उन्हें अच्छा इलाज मिला और वाइब्रेशन वायस बॉक्स की मदद से वह फिर से बोलने लगीं. लेकिन उन्हें अपनी तकलीफ़ की वजह का पता चल गया, \"पति की वजह से मुझे कैंसर हुआ. ध्रूमपान करने वाले ज़्यादातर जहरीला अंश बाहर निकाल देते हैं और पैसिव स्मोकर्स उन्हें सांस के साथ अंदर ले लेता है.\"", "पैसिव स्मोकिंग भी जानलेवा हो सकता है. विश्व स्वास्थ्य संगठन के मुताबिक, \"किसी भी रूप में तंबाकू हानिकारक हैं और यह बिलकुल सुरक्षित नहीं है.\"", "विश्व स्वास्थ्य संगठन के यूरोपीय दफ़्तर में तंबाकू नियंत्रण विभाग की तकनीकी अधिकारी एंगेला किउबानू ने पैसिव स्मोकिंग के बारे में बताया, \"अप्रत्यक्ष तौर पर भी तंबाकू का सेवन करने वालों के शरीर में 7000 रसायन पहुंचते हैं, जिनमें से 70 कैंसर की वजह हो सकते हैं. अप्रत्यक्ष तौर पर ध्रूमपान की चपेट में आने वाले लोगों में ध्रूमपान नहीं करने वालों की तुलना में फेफड़े का कैंसर होने की आशंका 20 से 30 प्रतिशत बढ़ जाती है.\"", "तंबाकू हृदय की सेहत के लिए भी नुकसानदायक है. एंगेला के मुताबिक, \"एक घंटे की अप्रत्यक्ष स्मोकिंग से हृदय तक रक्त पहुंचाने वाली धमनियों की आंतरिक परत को नुकसान हो सकता है, जिससे हर्ट अटैक का ख़तरा बढ़ सकता है.\"", "विश्व स्वास्थ्य संगठन ध्रूमपान पर पूरी तरह की पाबंदी की वकालत करता है. एंगेला के मुताबिक, \"पूरी तरह से धुँआ रहित वातावरण ही, स्मोकिंग नहीं करने वालों की सुरक्षा का कारगर उपाय हो सकता है.\"", "एंगेला कहती हैं, \"किसी को भी अपने या अपने बच्चे के आसपास ध्रूमपान नहीं करने दे. स्वच्छ हवा मूलभूत मानवाधिकार है.\" हालांकि तंबाकू पर पाबंदी लगाना इतना आसान भी नहीं है. ग्रैंड व्यू रिसर्च की एनालिसिस के मुताबिक 2021 में तंबाकू का उद्योग 850 अरब डॉलर का था. ", "यह अफ्रीका की सबसे बड़ी आबादी वाले देश नाइजीरियां के कुल जीडीपी का लगभग दोगुना है. वर्ल्ड बैंक के अनुमान के मुताबिक 2020 में नाइजीरिया की जीडीपी 430 अरब डॉलर की थी. ", "ग्रैंड व्यू रिसर्च के मुताबिक तंबाकू की मांग इसलिए बढ़ रही है क्योंकि एशिया और अफ्रीका में ध्रूमपान करने वालों की संख्या लगातार बढ़ रही है.", "अपने कारोबारी हितों के चलते तंबाकू कंपनियां स्वास्थ्य नियामकों को चुनौती दे रही हैं और ध्रूमपान पर पूरी तरह की पाबंदी को टालने में कामयाब हो रही हैं.", "विश्व स्वास्थ्य संगठन के मुताबिक पैसिव स्मोकिंग के चलते दुनिया भर में हर साल 65 हज़ार बच्चों की मौत होती है. अप्रत्यक्ष ध्रूमपान के चलते बच्चों में सुनने की क्षमता कम हो जाती है, वे बहरे भी हो सकते हैं. ", "एंगेला बताती हैं, \"बच्चों में श्वसन संबंधी रोग होने की आशंका 50 से 100 प्रतिशत तक बढ़ सकती है, अस्थमा और सडन इंफेंट डेथ सिंड्रोम होने का ख़तरा भी बढ़ जाता है.\"", "विश्व स्वास्थ्य संगठन ध्रूमपान पर पूरी तरह की पाबंदी की वकालत करता है. एंगेला के मुताबिक, \"पूरी तरह से धुँआ रहित वातावरण ही, स्मोकिंग नहीं करने वालों की सुरक्षा का कारगर उपाय हो सकता है.\"", "एंगेला कहती हैं, \"किसी को भी अपने या अपने बच्चे के आसपास ध्रूमपान नहीं करने दे. स्वच्छ हवा मूलभूत मानवाधिकार है.\" हालांकि तंबाकू पर पाबंदी लगाना इतना आसान भी नहीं है. ग्रैंड व्यू रिसर्च की एनालिसिस के मुताबिक 2021 में तंबाकू का उद्योग 850 अरब डॉलर का था. ", "यह अफ्रीका की सबसे बड़ी आबादी वाले देश नाइजीरियां के कुल जीडीपी का लगभग दोगुना है. वर्ल्ड बैंक के अनुमान के मुताबिक 2020 में नाइजीरिया की जीडीपी 430 अरब डॉलर की थी. ", " ग्रैंड व्यू रिसर्च के मुताबिक तंबाकू की मांग इसलिए बढ़ रही है क्योंकि एशिया और अफ्रीका में ध्रूमपान करने वालों की संख्या लगातार बढ़ रही है.", "कारोबारी हितों के चलते तंबाकू कंपनियां स्वास्थ्य नियामकों को चुनौती दे रही हैं और ध्रूमपान पर पूरी तरह की पाबंदी को टालने में कामयाब हो रही हैं. ", "आयनुरु अल्तबायेवा किर्गिस्तान की उन सांसदों में थीं, जिन्होंने 2018 में देश में सार्वजनिक स्थलों पर ध्रूमपान पर पाबंदी वाला विधेयक पास किया था. अल्तबायेवा के मुताबिक उन्के देश में हर साल 6000 लोगों की मौत तंबाकू से होती है. ", "लेकिन तंबाकू इंडस्ट्री से सांठगांठ करके संसद में उनके कुछ साथी इस मामले को सेलेक्ट कमिटी में ले गए, वित्त मंत्रालय ने राजस्व की कमी पर चिंताजताई और यह सब क़ानून को लागू होने से रोकने के लिए किया गया था. ", "सोशल मीडिया के ज़रिए अल्तबायेवा और उनके परिवार पर निजी हमले भी किए गए लेकिन उन्होंने अपनी लड़ाई जारी रखी और आख़िरकार 2021 में उनके देश में क़ानून लागू हो गया. ", "वह अभी भी तंबाकू सेवन के ख़िलाफ़ जागरूकता अभियान चला रही हैं. उन्होंने बताया, \"2013 के सर्वे के मुताबिक पुरुषों में ध्रूमपान कम हो रहा है लेकिन महिलाओं में बढ़ रहा है.\"", "अल्तबायेवा के मुताबिक युवा महिलाओं में ध्रूमपान लत बने, उससे पहले उन्हें रोकना होगा.", "दिनभर: पूरा दिन,पूरी ख़बर", "दुनिया भर में तंबाकू सेवन और उससे होने वाली मौतों को रोकने के लिए 2005 में तंबाकू नियंत्रण के फ्रेमवर्क कंवेंशन लाया गया, जिस पर अब तक 182 देशों ने हस्ताक्षर किए हैं. इस अभियान से जुड़े लोगों का कहना है कि सार्वजनिक जगहों पर ध्रूमपान पर पाबंदी लगाने से आगे बढ़ने की ज़रूरत है, कंवेंशन के दूसरे सुझावों पर अमल करने की ज़रूरत है. ", "सिडनी स्थित गैर सरकारी संगठन ग्लोबल सेंटर फॉर गुड गर्वेनेंस इन टोबैको कंट्रोल की ग्लोबल रिसर्च और एडवोकेसी प्रमुख डॉ. मैरी अस्सुनता कहती है, \"लोगों के स्वच्छ हवा के अधिकार के लिए स्मोक फ्री पॉलिसी होनी चाहिए. सार्वजनिक जगहों पर ध्रूमपान पर पाबंदी से मौतें कम हुई है, इसलिए अब तंबाकू नियंत्रण की नीतियों को विस्तार से लागू करने की ज़रूरत है.\"", "दुनिया भर में ध्रूमपान करने वाले लोगों की संख्या में कमी देखने को मिली है लेकिन अभी भी एक अरब तीस करोड़ लोग ध्रूमपान करते हैं. विश्व स्वास्थ्य संगठन के मुताबिक बिना किसी नियामक को मानने वाले भी तंबाकू इंडस्ट्री का हिस्सा हैं, प्रति 10 सिगरेट में एक सिगरेट गैर क़ानूनी कारोबार का हिस्सा है.", "अस्सुनता के मुताबिक तंबाकू उत्पादों का विज्ञापन बच्चों के गेम्स और ऐप में दिखते हैं और यह क्रूरता है औ तंबाकू इंडस्ट्री को लोगों को होने वाले नुकसान की भरपायी करनी चाहिए.", "हैदराबाद में नलिनी गले में बने सुराख से सांस ले रही हैं और केवल सॉफ्ट फूड खा पाती है. लेकिन उन्होंने कैंसर विजेता के तौर पर ज़िंदगी से तालमेल बिठा लिया है. उन्होंने हाल में शहनाई बजाना सीखा है. वनस्पति विज्ञान में एमफिल नलिनी बागवानी में ख़ूब दिलचस्पी रखती हैं. पशु चिकित्सक बनने की इच्छा रखने वाली जननी की पढ़ाई में मदद भी करती हैं. ", "जननी ने बताया, \"मुझे उन पर गर्व है. वे हर किसी के लिए प्रेरणास्रोत हैं.\"  नलिनी स्कूल, कॉलेज और समुदायिक बैठकों में जाकर लोगों को अपनी कहानी के माध्यम से पैसिव स्मोकिंग के ख़तरे भी बताती हैं. ", "नलिनी की आवाज़ खो गई थी और उन्हें काफ़ी कुछ झेलना पड़ा लेकिन उन्हें अपने पति से कोई शिकायत नहीं है. ", "उन्होंने बताया, \"पति को लेकर कभी बुरा नहीं लगा, कोई इस बात को रोने से कोई फ़ायदा नहीं है. कोई समस्या हल नहीं होगी. मैंने वास्तविकता को स्वीकार कर लिया है और अपनी बीमारी को लेकर लोगों से बात करने के दौरान भी मुझे कभी बुरा नहीं लगा.\" "]}
{"Headline": "फ़ूड सेफ़्टी डेः ये सात चीज़ें खाते हैं तो हो जाइए सावधान", "Content": ["बीबीसी तेलुगू संवाददाता", "हाल ही में आंध्र प्रदेश में एक प्राइवेट कॉलेज की 26 लड़कियों को उल्टी आने, सिर दर्द और चक्कर आने की शिकायत पर अस्पताल में भर्ती कराना पड़ा था. ", "ये कॉलेज अनंतपुरम ज़िले के बुक्कारायसमुद्रम में है. ", "इन छात्राओं ने बीमार होने से पहले वाली रात में कॉलेज के हॉस्टल में खाना खाया था, जिसके बाद उन्हें फूड पॉयज़निंग हो गई थी. ", "इससे पहले आंध्र प्रदेश के ही श्रीकाकुलम ज़िले के टेक्कली में भी 29 छात्राओं को फूड पॉयज़निंग की शिकायत पर अस्पताल में भर्ती कराना पड़ा था. ", "ये सभी लड़कियां पिछड़े वर्ग की छात्राओं के लिए बने हॉस्टल में रह रही थीं.", "विश्व स्वास्थ्य संगठन (WHO) के मुताबिक़, पूरी दुनिया में हर साल औसतन 16 लाख लोग फूड पॉयज़निंग का शिकार होते हैं, या ख़राब खाना खाकर बीमार पड़ते हैं. ", "और, दुनिया भर में प्रदूषित खाने से हर दिन औसतन 340 बच्चों की जान चली जाती है.", "विश्व स्वास्थ्य संगठन, हर साल 7 जून को ‘खाद्य सुरक्षा दिवस’ यानी वर्ल्ड फ़ूड सेफ़्टी डे के रूप में मनाता है. ", "आइए खाने पीने की उन चीज़ों के बारे में जानते हैं, जिनसे फ़ूड पॉयज़निंग हो सकती है और, हम इनसे कैसे बच सकते हैं.", "अमरीका के सेंटर फॉर डिज़ीज़ कंट्रोल ऐंड प्रिवेंशन (CDC) के मुताबिक़ आम तौर पर, पका, कम पका या कच्चा मांस, वो सब्ज़ियां जो ठीक से धोई नहीं जातीं, कच्चा दूध और दूध से बने उत्पाद, लंबे समय तक रखे गए अंडे, वो मछलियां जिन्हें ठीक से साफ़ नहीं किया गया हो, गंदा अंकुरित अनाज, लंबे वक़्त तक रखा हुआ गुंधा आटा..ये वो चीज़ें हैं जिनके सेवन से फ़ूड पॉयज़निंग हो सकती है. ", " ", "आइए इन सबके बारे में विस्तार से जानते हैं.", "जब कोई कम पका या कच्चा मांस खाता है, तो उसके फूड पॉयज़निंग के शिकार होने का ख़तरा बढ़ जाता है. क्योंकि, इसमें कैम्पिलोबैक्टर नाम के कीटाणु (बैक्टीरिया) होते हैं. ", "कई बार कच्चे या अधपके मांस में ईसर्शिया कोलाई, साल्मोनेला और क्लॉस्ट्रिडियम परफ्रिंजेस नाम के बैक्टीरिया भी पाए जाते हैं.", "इसीलिए, सेंटर फॉर डिज़ीज़ कंट्रोल ऐंड प्रिवेंशन ये सुझाव देता है कि कच्चे मांस को कभी धोना नहीं चाहिए. ", "CDC के मुताबिक़, “कच्चा मांस धोने से उसमें मौजूद बैक्टीरिया आस-पास के बर्तनों में फैल जाते हैं. इससे पूरी रसोई संक्रमित हो सकती है.” सीडीसी का कहना है कि मांस ठीक से पकाया जाए, तो उसके बैक्टीरिया खत्म हो जाते हैं.", "CDC का सुझाव है कि अगर खाने के बाद खाना बच जाए, तो उसे दो घंटे के भीतर फ्रिज में रख देना चाहिए.", "सीडीसी के मुताबिक़, अगर गोश्त को फ्रिज में रखना है, तो उसे टुकड़ों में काटकर रखना चाहिए. इससे वो जल्दी ठंडा होगा और उसके बैक्टीरिया की तादाद बढ़ने की रफ़्तार धीमी हो जाएगी.", "खाद्य विशेषज्ञ डॉक्टर प्रतिभा लक्ष्मी कहती हैं कि, “कच्चा या अधपका मांस खाने से सिस्टीसरकोसिस जैसी बीमारियां होने का ख़तरा रहता है. इसीलिए, हमेशा सिर्फ़ पका हुआ गोश्त ही खाना चाहिए.”", "वहीं, मांस से बने फ़ास्ट फ़ूड को ठीक से पकाए बग़ैर खाने से भी फूड पॉयज़निंग की समस्या होती है. ", "डॉक्टर आरएसबी नायडू कहते हैं कि, “आप रेस्तरां में और सड़कों के किनारे बिकते हुए जो कबाब और टिक्के देखते हैं, वो ठीक से पके हुए नहीं होते. इस गोश्त को इस तरह से नहीं पकाया गया होता कि उसके अंदर के सारे कीटाणु मर जाएं. इसीलिए, ये सब खाने अक्सर ही फूड पॉयज़निंग की वजह बनते हैं.”", "ताज़ा हरी सब्ज़ियां खाने के कई फ़ायदे हैं. हालांकि कई बार ये सब्ज़ियां कई तरह की बीमारियों और संक्रमण की वजह बन जाती हैं. ", "कच्ची सब्ज़ियों में ई. कोलाई, साल्मोनेला और लिस्टेरिया जैसे बैक्टीरिया हो सकते हैं. कच्ची सब्ज़ियों के खेत से रसोई तक पहुंचने के दौरान हर जगह इनके बैक्टीरिया से संक्रमित होने का ख़तरा बना रहता है.", "कई बार, हरी सब्ज़ियां रसोई की गंदगी से भी संक्रमित हो जाती हैं.इसीलिए, हरी कच्ची सब्ज़ियों को ठीक से धो लेने के बाद ही खाना चाहिए.", "डॉक्टर प्रतिभा लक्ष्मी कहती हैं , “ये बात भी बेहद अहम है कि जो सब्ज़ियां आप खाते हैं, वो उगाई कहां जाती हैं?”", "वो कहती हैं कि, “आजकल सब्ज़ियों की खेती बेहद असुरक्षित माहौल में की जाती है. उन पर कई तरह के कीटनाशक छिड़के जाते हैं. इसीलिए, सब्ज़ियों और फलों को नमक डले हुए पानी में अच्छे से धोने के बाद ही इस्तेमाल करना चाहिए. वरना उनसे एलर्जी या संक्रमण होने का ख़तरा हमेशा बना रहता है.”", "डॉक्टर आरएसबी नायडू भी डॉक्टर प्रतिभा की बात से सहमत हैं. ", "वो कहते हैं, “हमें मुख्य रूप से साफ़-सफ़ाई के बारे में बात करनी चाहिए. हम अक्सर ये ख़बर सुनते हैं कि लोगों को पानी पूरी खाने के बाद फूड पॉयज़निंग हो गई और उन्हें अस्पताल में भर्ती कराना पड़ा. इसकी सबसे बड़ी वजह साफ़ सफ़ाई की कमी होती है.\"", "\"या तो ये सब बेचने वाले उन सब्ज़ियों को ठीक तरह से साफ़ नहीं करते, जिनका इस्तेमाल वो करते हैं. या फिर जहां वो पकाते हैं, वो जगह साफ़ नहीं होती.\"", "\"ये भी हो सकता है कि पानी पूरी या चाट बेचने वाला ख़ुद अपनी भी साफ़-सफ़ाई का ख़याल न रखता हो. इससे भी संक्रमण फैलता है.”", "ग़ैर पाश्चुराइज़्ड दूध और उससे बनी चीज़ों से भी फूड पॉयज़निंग का ख़तरा होता है. ", "ऐसा इसलिए होता है, क्योंकि कच्चे दूध में ई. कोलाई, कैंपिलोबैक्टर, क्रिप्टोस्पोरिडियम, लिस्टेरिया और साल्मोनेला जैसे बैक्टीरिया मौजूद हो सकते हैं. ", "इस तरह के दूध से बनी आइसक्रीम और दही भी नुक़सानदेह हो सकते हैं.", "दूध को पाश्चुराइज़ करने या फिर उसे उबालने से उसमें मौजूद बैक्टीरिया ख़त्म हो जाते हैं.द", "दूध को गर्म करने से पौष्टिक तत्वों में कोई ख़ास फ़र्क़ नहीं पड़ता है.", "डॉक्टर प्रतिभा लक्ष्मी कहती हैं कि कच्चा दूध पीने से आंत की टीबी होने का ख़तरा भी बहुत होता है.", "वो कहती हैं कि, “बहुत से लोग कहते हैं कि दूध, कच्चा ही पीना चाहिए. वो इसके पक्ष में बच्चों के मां का दूध पीने की मिसाल देते हैं.", "\"हालांकि, मां के दूध और किसी जानवर के दूध में अंतर होता है.गाय या भैंस दुहने वाले ने साफ़-सफ़ाई का कितना ख़याल रखा था. उसने हाथ साबुन से धुले थे या नहीं. उसने किस तरह के बर्तन में दूध दुहा था? दुहने के बाद दूध को कहां रखा गया था? ये बातें काफ़ी मायने रखती हैं. इसीलिए, बेहतर यही होता है कि दूध को गर्म करने के बाद ही पिया जाए”", "कच्चे अंडों में साल्मोनेला बैक्टीरिया होते हैं. ये बैक्टीरिया अंडे में तब भी मौजूद हो सकते हैं, जब वो एकदम साफ़ दिख रहा हो और उसके छिलके में कोई दरार न पड़ी हो.", "इसीलिए, जानकार सलाह देते हैं कि पाश्चुराइज़्ड या उबले अंडे ही इस्तेमाल करने चाहिए. CDC सलाह देता है कि अंडे को तब तक उबाला जाना चाहिए, जब तक उसकी सफ़ेदी और ज़र्दी, दोनों सख़्त न हो जाएं. ", "सीडीसी की सलाह है कि अंडों को फ्रिज में रखते वक़्त फ्रिज का तापमान अंडों के हिसाब से सेट करना चाहिए.", "जहां तक मुमकिन हो ताज़े अंडे ही इस्तेमाल किए जाने चाहिए. ", "डायटीशियन नीता दिलीप कहती हैं कि, “कई बार बहुत दिनों तक रखे रहने से अंडे टूट जाते हैं. ऐसे अंडे खाने से कई तरह के संक्रमण हो जाते हैं. इसलिए बेहतर यही है कि अंडे ख़रीदते वक़्त उनकी तारीख़ देख ली जाए और जहां तक संभव हो ताज़े अंडे ही इस्तेमाल किए जाएं.”", "कच्ची मछलियों में बैक्टीरिया के साथ साथ कई तरह के वायरस भी होते हैं. इसलिए अगर मछली को कच्चा ही खाया जाए तो कई तरह की बीमारियां होने या फिर कई बार जान तक जाने का डर होता है.", "इसीलिए, CDC सलाह देता है कि मछली को अच्छे से धोकर औरपकाकर ही खाना चाहिए.", "इसी तरह प्रॉन के बारे में CDC की सलाह है कि ‘प्रदूषित पानी में पैदा होने वाले प्रॉन में नोरोवायरस हो सकते हैं. इसीलिए, उनको ठीक से धोकर, तब तक पकाया जाना चाहिए, जब तक उनकी कच्ची बदबू ख़त्म न हो जाए.’", "इसी तरह, डॉक्टर प्रतिभा लक्ष्मी कहती हैं कि, “मछलियां ख़रीदते वक़्त लोगों को बेचने वाले से हमेशा ये पता करना चाहिए कि उन्हें कहां से पकड़ा गया था.”", "वो कहती हैं कि, “इन दिनों मछलियों को प्रदूषित और गंदे माहौल में पाला जाता है. ऐसी मछलियां खाने से कई तरह के संक्रमण हो सकते हैं.\"", "\"कच्ची मछली तो कभी खानी ही नहीं चाहिए. यही बात मछलियों से बनी दवा पर भी लागू होती है. मछलियां कैसे पाली जाती हैं? उन्हें पकड़ने वाले अपनी साफ़-सफ़ाई का कितना ख़याल रखते हैं? इन बातों का ध्यान रखना चाहिए.”", "अंकुरित अनाज आपकी सेहत के लिए बहुत अच्छे होते हैं. वो हल्की गर्मी और नमी में तैयार होते हैं. हालांकि, ऐसे माहौल में बैक्टीरिया भी बड़ी तेज़ी से पनपते हैं. ", "इसका नतीजा ये होता है कि कई बार स्प्राउट में साल्मोनेला जैसे बैक्टीरिया हो सकते हैं.", "डॉक्टर प्रतिभा लक्ष्मी कहती हैं कि अंकुरित अनाजों के मामले में हमें इन बातों का ध्यान रखना चाहिए: जैसे कि, स्प्राउट कब से रखे हुए थे? वो खुली हवा में कितनी देर रहे थे?", "वो कहती हैं कि, “स्प्राउट को पानी में बहुत देर तक नहीं भिगोना चाहिए. इसी तरह उन्हें बंद जगहों पर भी लंबे वक़्त तक नहीं रखा जाना चाहिए. जिस जगह हवा की आवाजाही अच्छी होती है, वहां पर स्प्राउट में बैक्टीरिया पनपने का डर कम होता है.”", "गेहूं का आटा हो या किसी और तरह का, उसे गूंथकर रखने से कई तरह के बैक्टीरिया पनप सकते हैं. इसीलिए, CDC की सलाह है कि कच्चे गुंथे आटे को फ़ौरन ही इस्तेमाल करना चाहिए. ", "उसे गूंथकर अगले दिन इस्तेमाल कभी नहीं करना चाहिए. ", "डायटीशियन नीता दिलीप कहती हैं कि, “आटा जितना ताज़ा गुंथा हुआ होगा, उतना ही सेहतमंद होगा. सब्ज़ियां हों या गुंधा आटा, उन्हें किचन में बहुत देर तक नहीं रखा जाना चाहिए. क्योंकि जैसे जैसे वक़्त बीतता है उनमें बैक्टीरिया पनपने लगते हैं.\"", "\"इसलिए रखे हुए गुंथे आटे से संक्रमण फैलने का ख़तरा अधिक होता है.”", "इसके साथ साथ, इस बात का भी ख़याल रखना चाहिए कि बैक्टीरिया या फूड पॉयज़निंग के डर से साफ़-सफ़ाई का ख़याल सनक की तरह सिर पर सवार न हो.", "डॉक्टर प्रतिभा लक्ष्मी कहती हैं कि, “बैक्टीरिया हमारे लिए हमेशा ख़राब ही नहीं होते. वो हमारी इम्युनिटी यानी बीमारियों से लड़ने की ताक़त बढ़ाते हैं. हमारे पेट में बहुत से बैक्टीरिया होते हैं. वो हमें कई जानलेवा संक्रमणों से बचाते हैं.”"]}
{"Headline": "आर्टिफ़िशियल इंटेलिजेंस से मानव सभ्यता के अंत का ख़तरा, जानकारों ने दी चेतावनी", "Content": ["इसे लेकर जारी बयान ", " के वेबपेज़ पर छपा है. कई विशेषज्ञों ने इस बयान के साथ अपनी सहमति जाहिर की है. ", "विशेषज्ञों ने चेतावनी देते हुए कहा है, \"समाज को प्रभावित कर सकने वाले दूसरे ख़तरों, मसलन महामारी और परमाणु युद्ध के साथ साथ एआई (आर्टिफ़िशियल इंटेलिजेंस) की वजह से वजूद पर मौजूद ख़तरे को कम करना वैश्विक प्राथमिकता होनी चाहिए.\"", "लेकिन कई लोगों की राय है कि इसके डर को बढ़ा चढ़ाकर बताया जा रहा है.", "चैटजीपीटी के चीफ़ एक्ज़ीक्यूटिव सैम ऑल्टमैन, गूगल डीपमाइंड के चीफ़ एक्ज़ीक्यूटिव डेमिस हसाबिस और एंथ्रोपिक के डैरियो अमोदेई ने बयान का समर्थन किया है. ", "सेंटर फ़ॉर एआई सेफ़्टी की चेतावनी का डॉक्टर ज्यॉफ़री हिंटन ने भी समर्थन किया है. वो सुपर इंटेलिजेंट एआई के ख़तरों को लेकर पहले भी चेतावनी जारी कर चुके हैं", "यूनिवर्सिटी ऑफ़ मोंट्रियल में कंप्यूटर साइंस के प्रोफ़ेसर योशुआ बेंजो ने भी बयान पर दस्तख़त किए हैं. ", "दिनभर: पूरा दिन,पूरी ख़बर", "डॉक्टर हिंटन, प्रोफ़ेसर बेंजो और प्रोफ़ेसर यान लेकन को 'एआई का गॉडफादर' कहा जाता है. इसकी वजह है इस क्षेत्र में उनका उल्लेखनीय काम.", "इसके लिए इन्हें साल 2018 में संयुक्त रुप से 'टर्निंग अवॉर्ड' दिया गया था. ये पुरस्कार कंप्यूटर साइंस के क्षेत्र में उल्लेखनीय योगदान के लिए दिया जाता है. ", "प्रोफ़ेसर लेकन मेटा के लिए भी काम करते हैं. वो कहते हैं कि ये सर्वनाश से जुड़ी ये चेतावनी बढ़ा चढ़ाकर बताई जा रही है. ", "उन्होंने ", ", \"विनाश की इन भविष्यवाणियों को लेकर एआई शोधकर्ताओं की सबसे आम प्रतिक्रिया चेहरे पर हथेली रखने जैसी है.\"", "कई दूसरे विशेषज्ञों की राय भी ऐसी ही है. वो कहते हैं कि एआई मानवता को ख़त्म कर देगी, ये डर वास्तविक नहीं है. ये बातें सिस्टम में पहले से मौजूद पूर्वाग्रह जैसी दिक्कतों से ध्यान हटा सकती हैं. ", "प्रिंसटन यूनिवर्सिटी में कंप्यूटर वैज्ञानिक अरविंद नारायणन ने बीबीसी से कहा था कि साई फ़ाई जैसा विनाशकारी घटनाक्रम वास्तविक नहीं है. ", "उनके मुताबिक, \"मौजूदा एआई ऐसे जोखिमों के सच में तब्दील होने की क्षमता नहीं रखता है. नतीजतन, ये हाल फिलहाल एआई से हो सकने वाले नुक़सान की ओर से ध्यान हटा रहा है.\"", "ऑक्सफ़ोर्ड इंस्टीट्यूट फ़ॉर एथिक्स इन एआई की सीनियर रिसर्च एसोसिएट एलिजाबेथ रेनिएरिस ने बीबीसी से कहा कि वो मौजूदा वक़्त के करीबी दौर के ख़तरों को लेकर ज़्यादा फ़िक्रमंद हैं. ", "उन्होंने कहा, \"एआई की तरक्की से खुद ब खुद लिए जाने वाले ऐसे फ़ैसलों की क्षमता बढ़ेगी जो पूर्वाग्रह वाले हैं, जिनमें भेदभाव होता है, लोगों को अलग थलग किया जाता है और निष्पक्ष नहीं होते हैं. जिनकी समीक्षा नहीं हो सकती और उन पर बहस नहीं होते.\"", "उनके मुताबिक, \"इससे मात्रा में बेतहाशा इजाफा होगा और ग़लत जानकारियां फैलेंगी. इससे हक़ीकत सही रूप में सामने नहीं आएगी. लोगों का भरोसा घटेगा. इससे असमानता और बढ़ेगी. खासकर उनके लिए जो डिजिटल तौर पर विभाजित दुनिया के कमज़ोर हिस्से की तरफ हैं.\"", "वो कहती हैं कि एआई के कई टूल 'अब तक के इंसानी अनुभव के लिहाज से फ्री राइड की तरह हैं.' इनमें से ज़्यादातर की ट्रेनिंग इंसान की बनाई सामग्री, टेक्स्ट, आर्ट और संगीत के जरिए हुई है. वो उसी के आधार पर काम करते हैं. ", "इन्हें तैयार करने वालों ने 'प्रभावी तरीके से तमाम दौलत और ताक़त को आम लोगों के बीच से हटाकर चंद निजी संस्थानों में लगाया है.'", "लेकिन सेंटर फ़ॉर सेफ्टी के डायरेक्टर डटैन हेंड्राईक्स ने बीबीसी से कहा कि आने वाले वक़्त के जोखिम और आज की चिंताओं को 'परस्पर विरोधी के तौर पर नहीं देखा जाना चाहिए.'", "वो कहते हैं, \"कुछ मुद्दों को आज हल कर लिया जाए तो इससे आगे सामने आने वाले कई जोखिमों को हल करने में मदद मिल सकती है. \"", "एआई के जरिए अस्तित्व पर संभावित ख़तरे को लेकर मार्च 2023 से बढ़ी है. तब टेस्ला के बॉस एलन मस्क समेत कई विशेषज्ञों ने एक खुला ख़त लिखा था. इसमें एआई तक़नीक की नेक्स्ट जेनरेशन के डेवलपमेंट को रोकने की गुजारिश की गई थी. ", "इस पत्र में सवाल किया गया था, 'क्या हमें ऐसे गैर इंसानी दिमाग तैयार करने चाहिए जो आगे जाकर संख्या में हमसे आगे निकल जाएं, हम से ज़्यादा स्मार्ट हों और हमारी जगह ले लें.'", "इससे अलग नए अभियान के तहत बहुत छोटा सा बयान जारी किया गया है. इसमें 'चर्चा शुरू करने' की बात है.", "इस बयान में ख़तरे की तुलना परमाणु युद्ध से की गई है. ओपनएआई के एक हालिया ब्लॉग में कहा गया है कि सुपरइंटेलिजेंस को न्यूक्लियर एनर्जी की ही तरह नियंत्रित किया जाना चाहिए. ", "ब्लॉग में लिखा गया है, \"सुपरइंटेलिजेंस के लिए हमें आईएईए (इंटरनेशनल एटोमिक एनर्जी एजेंसी) जैसे किसी संगठन की ज़रुरत होगी.\"", "सैम ऑल्टमैन और गूगल के चीफ़ एक्ज़ीक्यूटिव सुंदर पिचाई तकनीकी क्षेत्र के उन अगुवा लोगों में शामिल हैं जिन्होंने एआई को नियंत्रित करने के लिए हाल में ब्रिटेन के प्रधानमंत्री ऋषि सुनक से बात की है. ", "एआई के ख़तरों को लेकर दी गई हालिया चेतावनी के बारे में पत्रकारों से चर्चा करते हुए ऋषि सुनक ने अर्थव्यवस्था और समाज को होने वाले फ़ायदों पर ज़ोर दिया. ", "उन्होंने कहा, \"आपने हाल में देखा कि ये लकवे के शिकार लोगों की चलने में मदद कर रहा था. नई एंटीबायोटिक्स की खोज कर रहा है लेकिन हमें ये तय करना होगा कि ये सब सुरक्षित तरीके से हो.\"", "उन्होंने कहा, \"यही वजह है कि मैं पिछले हफ़्ते सभी प्रमुख एआई कंपनियों के सीईओ से मिला ताकि हम चर्चा कर सकें कि हमें कौन से अवरोध लगाने हैं, किस तरह के नियंत्रण लगाए जाने चाहिए ताकि हम सुरक्षित रह सकें.\"", "ब्रिटेन के पीएम ऋषि सुनक ने कहा कि उन्होंने जी7 समिट में दूसरे नेताओं के साथ इस मुद्दे पर चर्चा की और जल्दी ही अमेरिका में भी इस मुद्दे को उठाएंगे. जी7 ने हाल में एआई के लिए एक 'वर्किंग' ग्रुप बनाया है. "]}
{"Headline": "क्रिसन परेरा: बॉलीवुड अभिनेत्री ड्रग्स मामले में कैसे पहुंच गई शारजाह की जेल", "Content": ["27 वर्षीय अभिनेत्री क्रिसन परेरा ने बॉलीवुड की फ़िल्में सड़क 2 और बाटला हाउस में छोटी भूमिकाएं निभायी हैं. वह जब एक अप्रैल को मुंबई से शारजाह जाने के लिए रवाना हुईं तो उनकी आंखों में कुछ सपने थे.", "उनके भाई केविन ने बीबीसी को बताया कि क्रिसन को बताया गया था कि एक वेब सीरीज़ में मेन रोल के लिए ऑडिशन देना है, जिसे इंटरनेशनल प्लेटफॉर्म पर रिलीज़ किया जाएगा.", "लेकिन शारजाह की यात्रा अभिनेत्री और उनके परिवार के लिए बुरा सपना बन गई. क्रिसन के पास से ड्रग्स से भरी शील्ड बरामद करने के बाद उन्हें गिरफ़्तार कर जेल भेज दिया गया.", "इसके तीन हफ्ते बाद, जब मुंबई में पुलिस ने दो लोगों को गिरफ़्तार कर उन पर क्रिसन को फंसाने का आरोप लगाया. इसके बाद उन्हें रिहा किया गया है. केविन का कहना है कि क्रिसन भारत लौटने से पहले अपना पासपोर्ट वापस पाने का इंतज़ार कर रही हैं.", "मामले की जांच कर रही टीम में शामिल मुंबई पुलिस क्राइम ब्रांच के एक अधिकारी ने बीबीसी को बताया है कि दो व्यक्तियों के अलावा एक तीसरे व्यक्ति (ड्रग्स सप्लाई करने के संदेह में) को भी गिरफ़्तार किया गया है और उसे जेल भेज दिया गया है.", "पुलिस अधिकारी ने बताया, \"यह पूरा मामला बदला लेने से जुड़ा था, जिसे एक मुख्य आरोपी एंथनी पाल ने अंजाम दिया. बेकरी मालिक पाल ने अपने बैंकर मित्र राजेश दामोदर बोभटे, जिसे रवि जैन या प्रसाद राव जैसे नामों से भी लोग जानते हैं, की मदद से यह किया.\"", "इस अधिकारी ने बताया कि जांच से पता चला है कि इन दोनों ने इससे पहले चार अन्य लोगों को इसी तरह से फंसाया था और उनमें से एक क्लेटन रोड्रिगेज अभी भी शारजाह की जेल में है.", "पॉल और बोभटे ने अभी तक इन आरोपों पर कोई टिप्पणी नहीं की है क्योंकि वे जेल में हैं. लेकिन पॉल के वकील अजय दुबे ने उन पर लगे आरोपों को 'पूरी तरह से झूठा और दुर्भावनापूर्ण' बताते हुए खारिज़ किया है.", "उन्होंने बोभटे पर अपने मुवक्किल को 'धोखा' देने का आरोप लगाया और कहा कि उनका किसी नशीले पदार्थ से भरी शील्ड से कोई लेना-देना नहीं है.", "लेकिन बोभटे की पत्नी सोनल ने बीबीसी को बताया कि पॉल ने उनके पति को 'फंसाया' है.", "क्रिसन कैसे गैर क़ानूनी ढंग से ड्रग्स की तस्करी करने के आरोपों में फंसीं, इसके बारे में उनके भाई केविन ने बताया. यह पूरा मामला किसी थ्रिलर जैसा मालूम होता है. ", "उनका कहना है कि 23 मार्च को उनकी मां प्रेमिला परेरा को एक शख़्स का मैसेज आया जिसमें कहा गया कि वह उनसे एक कार्यक्रम में मिले हैं और वह एक वेब सीरीज़ के लिए फंडिंग कर रहे हैं और उसमें आपकी बेटी को कास्ट करना चाहते हैं.", "केविन ने बताया, \"जब क्रिसन उनसे मिली, तो उन्होंने कहा कि ऑडिशन के लिए दुबई जाना होगा लेकिन जब उन्होंने टिकट भेजा, तो वह टिकट शारजाह का था.\"", "केविन ने बताया कि उन्होंने क्रिसन को 'सावधान रहने' के लिए कहा क्योंकि उन्होंने कई घटनाओं के बारे में सुना था लेकिन क्रिसन के दिमाग़ में कभी नहीं आया कि ऐसा कुछ होगा.", "केविन कहते हैं, \"वह ऑडिशन की तैयारी कर रही थी और इस अवसर को लेकर काफ़ी उत्साहित थी.\"", "केविन का कहना है कि फ्लाइट से कुछ घंटे पहले क्रिसन को उसी शख़्स का फोन आया था, उसने एयरपोर्ट के रास्ते में मिलने को कहा और वहां उसने क्रिसन को एक शील्ड दी और उसे शारजाह में अपने दोस्त को देने के लिए कहा.", "केविन ने बताया, \"उसकी फ्लाइट सुबह 1.17 बजे लैंड हुई और लगभग 2 बजे उसने डैड को फोन करके बताया कि उसके साथ धोखा हुआ है. क्रिसन ने बताया कि एयरपोर्ट पर उनसे मिलने कोई नहीं आया और उसके नाम पर कोई होटल बुकिंग भी नहीं की गई. फिर उसने हमें इस शील्ड के बारे में भी बताया.\"", "केविन पहले एक एयरलाइन में काम कर चुके हैं, लिहाजा उन्हें इस बात का एहसास हो गया कि उनकी बहन बड़ी मुसीबत में है.", "केविन ने बताया, \"मैंने उससे कहा कि वह तुरंत एयरपोर्ट पुलिस के पास जाए और उन्हें सब कुछ बताए. अगले 17 दिनों तक हम क्रिसन से संपर्क नहीं कर पाए.\"", "परिवार ने पुलिस में शिकायत दर्ज कराई और अगले कुछ दिनों में परेरा परिवार ने प्रधानमंत्री, विदेश मंत्रालय और शारजाह में भारतीय वाणिज्य दूतावास से मदद का अनुरोध करते हुए 15 ईमेल लिखे.", "केविन ने बताया, 'हमें आख़िरकार भारतीय वाणिज्य दूतावास से पता चला कि क्रिसन नशीली दवाओं को लेकर शारजाह सेंट्रल जेल में है. जब हमने गूगल किया तो हमें रिपोर्ट्स मिलीं कि ऐसे मामले में 25 साल की जेल या मौत की सजा भी हो सकती है. इससे हमारे घर में भारी चिंता का माहौल बन गया.\"", "उनकी गिरफ्तारी के एक हफ्ते बाद जब परिवार की हताशा बढ़ गई तब केविन ने ट्विटर और इंस्टाग्राम पर मदद के लिए अपील पोस्ट करने का फ़ैसला किया और आख़िरकार सफलता मिली.", "उनके इंस्टाग्राम पोस्ट पर चार लोगों ने जवाब दिया कि उन्हें भी इसी तरह से ठगा गया है. उन सभी ने लिखा है कि इसी नाम के एक व्यक्ति (जिसने क्रिसन को शील्ड दी थी) ने उन्हें मध्य पूर्व में ले जाने के लिए संदिग्ध वस्तुएं दी थीं.", "फिर केविन और कुछ अन्य पीड़ितों के परिवार पुलिस के पास गए और इसके बाद मुंबई पुलिस की क्राइम ब्रांच ने मामले को अपने हाथ में लेकर जांच शुरू की. ", "पुलिस का कहना है कि सभी पांच मामले 'व्यक्तिगत रंजिश से प्रेरित' थे और पॉल सभी पीड़ितों को जानता था और यह सब बदले की भावना से किया गया था.", "उनका दावा है कि पॉल ने उन्हें बताया कि उसने एक साल पहले बदला लेने की साजिश शुरू की थी जब उसके और क्रिसन की मां के बीच आवारा कुत्तों को लेकर बहस हुई थी.", "परेरा परिवार का कहा कि वे लोग तो इस घटना को भूल कर आगे बढ़ चुके थे और उन्हें नहीं मालूम है कि क्रिसन को क्यों फंसाया गया. लेकिन 24 अप्रैल को जब पुलिस ने गिरफ़्तारी की जानकारी दी और आरोपियों को मकसद के बारे में बताया तब जाकर उन्हें इसका पता चला.", "हालांकि, परेरा के परिवार के लिए इस दुख का अभी समापन नहीं हुआ है. ", "केविन कहते हैं, \"मुझे हमेशा से पता था कि मेरी बहन निर्दोष है और सच्चाई सामने आएगी, लेकिन आप उस मानसिक और भावनात्मक दर्द की कल्पना नहीं कर सकते जिससे हम गुजर रहे हैं. मेरी बहन जेल से बाहर है, वह सुरक्षित है, लेकिन हमें अभी भी नहीं पता कि मामला कब बंद होगा और वह कब घर वापस आएगी.\"", "केविन के मुताबिक इस घटना ने क्रिसन को पूरी तरह से झकझोर कर रख दिया है. उन्होंने बताया, \"वह सदमे में है, उसे विश्वास नहीं हो रहा कि कोई उसके साथ ऐसा कुछ कर सकता है. हम उसे निराशा से बाहर निकालने की कोशिश कर रहे हैं लेकिन जब तक वह घर नहीं आ जाती तब तक मुझे नहीं लगता कि वह या हम में से कोई भी चैन की सांस ले पाएगा.\""]}
{"Headline": "रवींद्र जडेजा क्या भारतीय क्रिकेट के बेस्ट फिनिशर हैं?", "Content": ["अंतिम ओवर या अंतिम गेंद तक पहुंचने वाले क्रिकेट मुक़ाबले रोमांचक तो होते ही हैं, उनकी याद भी लंबे समय तक बनी रहती है. ", "ज्यों ज्यों 20-20 मुक़ाबले बढ़ रहे हैं, वैसे वैसे अंतिम पलों तक रोमांच वाले मैचों की संख्या भी बढ़ रही है. रोमांच और मैच के नतीजे के लिहाज से देखें तो वनडे और टेस्ट क्रिकेट भी दिलचस्प होते जा रहे हैं. ", "कोई खिलाड़ी चाहे वो कितना ही प्रतिभाशाली क्यों ना हो, ज़रूरी नहीं है कि वह शानदार फिनिशर भी हो. कोई कितना भी ज़ोरदार बल्लेबाज़ क्यों नहीं हो लेकिन ज़रूरी नहीं है कि वो अंतिम ओवर में 15 से ज़्यादा रन बना सके. ", "उसी तरह से हर गेंदबाज़ भी ऐसा नहीं होता है कि वो अंतिम ओवर में आठ रन भी बचा ले जाए. ", "वनडे क्रिकेट ने कई बेहतरीन फिनिशरों को देखा है. पाकिस्तान के जावेद मियांदाद सबसे बेहतरीन फिनिशरों में गिने जाते थे. ", "शारजाह में चेतन शर्मा की आख़िरी गेंद पर लगाया गया छक्का लोग आज भी नहीं भूले हैं. उन्होंने टेस्ट मैचों में भी कई बेहतरीन पारियां खेली थीं. ", "सचिन तेंदुलकर भी भारतीय क्रिकेट के लिए फिनिशर सहित कई भूमिका निभा चुके हैं. महेंद्र सिंह धोनी, लांस क्लूजनर, माइकल बेवन, माइकल हसी, युवराज सिंह और एबी डिविलियर्स उन खिलाड़ियों में शामिल रहे हैं, जिन्होंने लाजवाब बल्लेबाज़ी से टीम के लिए मैच जीते हैं.", "इन खिलाड़ियों की सूची में शामिल एक और खिलाड़ी का जलवा आईपीएल फ़ाइनल में दिखा. 2023 आईपीएल फ़ाइनल को टूर्नामेंट के इतिहास का सबसे रोमांचक फ़ाइनल के तौर पर देखा जा रहा है. ", "अंतिम ओवर में चेन्नई को जीत के लिए 13 रन बनाने थे और पहले चार गेंदों पर महज तीन रन बने. आख़िरी दो गेंदों पर 10 रन बनाने थे. ", "रविंद्र जडेजा ने यहां से पहले छक्का और फिर चौका लगाकर अपनी टीम को अविश्वसनीय अंदाज़ में ट्रॉफी जिता दी. ", "वैसे ये पहला मौक़ा नहीं था जब रविंद्र जडेजा ने अपनी टीम के लिए फिनिशर की भूमिका निभायी थी. ", "आईपीएल की टीम हो या फिर भारतीय टीम, जडेजा ने अपने प्रदर्शन से कई मैच जिताए हैं. वे तीनों फॉर्मेट में खेलते हैं और उनसे टीम को ढेरों उम्मीदें भी होती हैं. ", "धोनी के संन्यास के लेने के बाद उन्हें मौजूदा भारतीय टीम में सबसे बेहतरीन फिनिशर के तौर पर देखा जा रहा है.", "इंटरनेशनल मुक़ाबलों में अपने बल्ले से मैच को फिनिश करने की जडेजा की काबिलियत की पहली झलक 2013-2014 में देखने को मिली. ", "2013 के चैंपियंस ट्रॉफ़ी फ़ाइनल में एजबेस्टन में जडेजा ने एक लो स्कोरिंग मैच में 25 गेंदों पर नाबाद 33 रन ठोक दिए थे, उन्होंने गेंदबाज़ी में दो विकेट भी चटकाए थे. इस ऑलराउंड खेल के लिए उन्हें मैन ऑफ़ द मैच चुना गया था. ", "2014 में ऑकलैंड में न्यूज़ीलैंड के ख़िलाफ़ मुक़ाबले में रविंद्र जडेजा, छह विकेट गिरने के बाद बल्लेबाज़ी करने उतरे थे. टीम 316 रनों के विशाल स्कोर का पीछा कर रही थी. ", "अश्विन और दूसरे गेंदबाज़ों के साथ जडेजा ने भारत को संघर्ष में बनाए रखा. टीम को जीत के लिए अंतिम ओवर में 18 रन की ज़रूरत थी और जडेजा ने 17 रन बनाकर मैच टाई करा दिया. ", "बल्ले से नाबाज 66 रन बनाने से पहले वे गेंदबाज़ी में दो विकेट भी चटका चुके थे. ", "2019 के वर्ल्ड कप सेमीफ़ाइनल में उन्होंने न्यूज़लैंड के ख़िलाफ़ भारतीय टीम को जीत तक पहुंचा दिया था. ", "240 रनों का पीछा करती हुई टीम ने 92 रन तक पहुंचने में छह विकेट गंवा दिए थे, तब जडेजा बल्लेबाज़ी करने उतरे. ", "उन्होंने विपरीत परिस्थितियों में आक्रामक बल्लेबाज़ी करते हुए 59 गेंदों पर 77 रन बनाए. भारत ये मैच महज 18 रन से हारा था.", "रविंद्र जडेजा उन चुनिंदा खिलाड़ियों में शामिल हैं जो नियमित तौर पर तीनों फॉर्मेट में खेलते हैं. ", "उन्हें भारतीय टीम में बॉलिंग ऑलराउंडर या विदेशी पिचों पर अश्विन पर तरजीह देते हुए उन्हें इकलौत स्पिन गेंदबाज़ के तौर पर चुना जाता है. ", "भारत अक्टूबर-नवंबर में वर्ल्ड कप क्रिकेट का आयोजन कर रहा है, लिहाजा जडेजा से भी काफी उम्मीदें बढ़ी हुई हैं. ", "ऋषभ पंत, श्रेयस अय्यर और केएल राहुल के चोटिल होने से भारत का मिडिल ऑर्डर थोड़ा अनिश्चित दिख रहा है. इस समय में इन खिलाड़ियों की वापसी का पूरा भरोसा नहीं है. ", "ऐसे में ऑलराउंडर जडेजा के लिए बेहतरीन प्रदर्शन करने का मौका हो सकता है. हालांकि इसका दबाव भी उनपर काफी ज़्यादा होगा. ", "रविंद्र जडेजा कोई ज़ोरदार शाट्स खेलने वाले बल्लेबाज़ नहीं हैं, ना ही उनके पास सूर्यकुमार यादव और हार्दिक पांड्या जैसे शाट्स हैं. ", "वे युवराज सिंह की तरह लंबे लंबे छक्के भी नहीं लगा सकते. लेकिन उनमें बिना जोख़िम लिए प्रत्येक गेंद पर रन बनाने की काबिलियत है.", "गेंदबाज़ी के हिसाब से भी देखें तो जडेजा की स्पिन में कोई ख़ासियत नहीं दिखेगी. ना ही वे बहुत ज़्यादा ट्रिक का इस्तेमाल करते हैं, लेकिन भारतीय परिस्थितियों में वे बेहद प्रभावी गेंदबाज़ हैं. ", "उनकी फ़ील्डिंग टीम हमेशा से टीम के लिए एसेट रही है. 2012 में ऑस्ट्रेलिया के ख़िलाफ़ एक ट्वेंटी-20 मैच में केवल फ़ील्डिंग के लिए उन्हें मैन ऑफ़ द मैच आंका गया था. ", "एक अच्छे फ़िनिशर को अच्छा फ़ाइटर होना पड़ता है. रविंद्र जडेजा को शुरुआती दिनों में टेस्ट क्रिकेट में टीम में जगह बनाने के लिए काफ़ी संघर्ष करना पड़ा था. ", "इसके बाद उन्हें कंधे की चोट ने भी परेशान किया. करियर के शुरुआती दिनों में किसी ने सोचा नहीं था कि टेस्ट क्रिकेट में वे इतने कामयाब गेंदबाज़ होंगे, अब तक टेस्ट मैचों में वे 260 विकेट झटक चुके हैं. ", "2011 के वर्ल्ड कप में भारत को कामयाबी दिलाने में युवराज सिंह के आलराउंड खेल की अहम भूमिका रही थी. 362 रन और 15 विकेट के साथ वे प्लेयर ऑफ़ द सिरीज़ आंके गए थे. ", "युवराज सिंह की उस कामयाबी को दोहराना इतना आसान नहीं है, लेकिन ये सवाल उठ रहा है कि क्या जडेजा भारतीय टीम के लिए वही रोल प्ले कर सकते हैं? ", "क्रिकेट एक्सपर्ट आनंद वेंकटरमन कहते हैं, “दुनिया भर के मैदानों में जडेजा वनडे क्रिकेट में कई बेहतरीन पारियां खेल चुके हैं.\" ", "\"अंतिम दस ओवरों में अगर टीम को 80 से ज़्यादा रनों की ज़रूरत हो तो वे टीम के सबसे भरोसेमंद बल्लेबाज़ हो सकते हैं. 2019 के वर्ल्ड कप सेमीफ़ाइनल और चैंपियंस ट्राफ़ी की कुछ पारियों में वे इसे साबित कर चुके हैं.” ", "जडेजा की गेंदबाज़ी के बारे में आनंद वेंकटरमन कहते हैं, “रविंद्र जडेजा अमूमन गेंदों से भी शानदार प्रदर्शन करते रहे हैं. वनडे मैचों में वे एक अच्छे गेंदबाज़ हैं.\" ", "\"घरेलू मैदानों पर ही नहीं, विदेशी पिचों पर भी वे मारक गेंदबाज़ साबित हुए हैं. हालांकि भरोसेमंद फिनिशर होने के लिए उन्हें बल्ले से और भी बेहतर प्रदर्शन करना होगा.”", "क्या रविंद्र जडेजा, भारतीय टीम के लिए आगामी वर्ल्ड कप में युवराज सिंह की भूमिका निभा पाएंगे या फिर एमएस धोनी की तरह फिनिशर साबित होंगे? ", "इस सवाल के जवाब में आनंद वेंकटरमन कहते हैं, “जडेजा से आगामी वर्ल्ड कप में काफ़ी उम्मीदें हैं. घरेलू मैदान पर वे बेहतरीन भूमिका निभा सकते हैं. लेकिन इस वक्त युवराज सिंह जितनी उम्मीदें लगाना, जडेजा पर दबाव डालने जैसा होगा.” ", "जडेजा के करियर का हवाला देते हुए आनंद वेंकटरमन कहते हैं, “वनडे क्रिकेट में वे अब तक एक शतक नहीं लगा पाए हैं. टी-20 क्रिकेट में अब तक हॉफ सेंचुरी नहीं जमा सके हैं. आंकड़े पूरी कहानी नहीं कहते हैं, लेकिन इससे खिलाड़ी की क्षमता का पता ज़रूर लगाया जा सकता है.” ", "हालांकि क्रिकेट की दुनिया में ऐसे कई खिलाड़ी हुए हैं जिन्होंने अपना बेहतरीन प्रदर्शन 30 साल की उम्र के बाद दिया है. ", "जडेजा 34 साल के हैं और इस साल अपना तीसरा वर्ल्ड कप खेलने के लिए तैयार हैं. ", "यह उनका अंतिम वर्ल्ड कप हो सकता है. ऐसे में जडेजा पहले वर्ल्ड टेस्ट चैंपियनशिप फ़ाइनल और उसके बाद वर्ल्ड कप के दौरान उम्मीदों पर खरा उतरने की हरसंभव कोशिश करेंगे.", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "फोगाट बहनों की तस्वीरों से छेड़छाड़? - क्या ये भविष्य के फ़ेक न्यूज़ की शुरुआत है?", "Content": ["इस सेल्फ़ी में विनेश और संगीता फ़ोगाट पुलिस बस में बैठे नज़र आते हैं. उनके साथ तीन पुलिस वाले और चार अन्य लोग भी बैठे दिखते हैं. ", " पत्रकार मनदीप पुनिया ने उसी दिन दोपहर साढ़े बारह बजे जो तस्वीर ट्वीट की उसमें विनेश और संगीता गंभीर मुद्रा में नज़र आते हैं. ", "हमें करीब डेढ़ घंटे बाद दोपहर दो बजे रियल बाबा बनारस नाम के एक ट्विटर यूज़र की ट्वीट की गई तस्वीर मिली. ", "सेल्फ़ी के इस दूसरे वर्ज़न में विनेश और संगीता मुस्कुराती हुई नज़र आती हैं और उनके चेहरों पर डिंपल हैं. ", "ये हो सकता है कि इससे पहले भी यही तस्वीर ट्वीट की गई हो, जिसे हम न देख पाए हों.", "कई ट्विटर यूज़र्स ने इस मुस्कुराती हुई तस्वीर को शेयर किया और उसके ये मतलब निकाले कि भारतीय कुश्ती महासंघ प्रमुख बृजभूषण शरण सिंह के ख़िलाफ़ प्रदर्शन कर रहे पहलवान अपने विरोध को लेकर गंभीर नहीं हैं.", "एक ट्विटर यूज़र ने लिखा, \"यह एक टूल किट का हिस्सा बन चुके हैं जो अपने देश को तोड़ने का काम करते हैं.\" ", "बाद में प्रदर्शन कर रहे पहलवान बजरंग पुनिया ने मुस्कुराती हुई वायरल तस्वीर को जाली बताते हुए ट्वीट किया और लिखा  \"IT Cell वाले ये झूठी तस्वीर फैला रहे हैं.\" ", "दिनभर: पूरा दिन,पूरी ख़बर", "ये साफ़ नहीं है कि असली तस्वीर से छेड़छाड़ किसने की.", "फैक्ट चेकिंग वेबसाइट", "ने कहा कि विनेश और संगीता फ़ोगाट की असल तस्वीर में मुस्कुराहट को जोड़ दिया गया. ", "बूम लाइव के अलावा हमने भी फेसऐप नाम की एक ऐप का इस्तेमाल किया. इस ऐप की मदद से आप तस्वीरों में लोगों के चेहरों के भाव बदल सकते हैं.", "हमने दूसरे फेस एडिटिंग ऐप का भी इस्तेमाल किया लेकिन फेसऐप की मदद से बदली तस्वीर का नतीजा वायरल हुई तस्वीर के जैसा ही था. ", "कई कोशिशों के बावजूद हमारी विनेश फ़ोगाट, संगीता फ़ोगाट या बजरंग पुनिया से इस तस्वीर को लेकर सीधी बात नहीं हो पाई, लेकिन बीबीसी को संगीता फ़ोगाट की ओर से मिले संदेश में कहा गया कि सेल्फी इसलिए खींची गई थी क्योंकि \"पहलवानों में अनिश्चितता और डर था कि उन्हें कहा ले जाया जा रहा है, उनके साथ कितने लोगों को हिरासत में लिया गया है और पुलिस वालों को क्या आदेश दिए गए थे.\"", "फ़ैक्ट चेकर पंकज जैन के मुताबिक अगर विनेश और संगीता फ़ोगाट की असल तस्वीर सामने नहीं आती तो लोग जाली तस्वीर पर ही विश्वास कर लेते.", "वो कहते हैं, \"ये भविष्य के फ़ेक न्यूज़ की शुरुआत है. अभी तक जाली तस्वीर को आम आदमी पकड़ लेता था लेकिन अब ये बहुत मुश्किल हो जाएगा.\"", "ओपन सोर्स इन्वेस्टिगेटर और सेंटर फ़ॉर इन्फॉर्मेशन रेज़िलियंस के बेंजामिन स्ट्रिक लंबे समय से भारत में फ़ेक न्यूज़ के खतरों पर नज़र रखे हुए हैं. पहलवानों के महीने भर से जारी प्रदर्शन पर भी उनकी निगाह रही है. उन्होंने विनेश की सेल्फ़ी के दोनो वर्ज़न देखे.", "वो जाली काम से \"बहुत प्रभावित\" तो हैं, लेकिन साथ ही उनमें \"डर\" भी है, ख़ासकर जिस तरह असल तस्वीर में बदलाव लाए गए.", "बेंजामिन स्ट्रिक के मुताबिक़ जिस तरह वायरल तस्वीर में विनेश और संगीता फ़ोगाट के चेहरों पर एक जैसी सी मुस्कुराहट थी, उनके पूरे दांत दिख रहे थे, उससे इशारे मिले कि वो तस्वीर जाली थी. ", "हमने विनेश और संगीता फ़ोगाट की पुरानी तस्वीरों को ढूंढा लेकिन किसी में भी उनके चेहरों पर डिंपल नहीं थे.", "हालांकि ये छोटी-छोटी बातें इशारा करती हैं कि कौन सी तस्वीर असली है और कौन सी तस्वीर जाली, वक्त के साथ नई-नई तकनीक बाज़ार में आ रही हैं जिनसे असली और जाली तस्वीरों, वीडियो के बीच फ़र्क बताना और ज़्यादा मुश्किल होता जा रहा है.", "ब्रिटेन के लैंकैस्टर विश्वविद्यालय में आर्टिफ़िशियल इंटेलिजेंस पर रिसर्च कर रहीं असिस्टेंट प्रोफ़ेसर डॉ. सोफ़ी नाइटइंगल कहती हैं कि अगर बदलाव बहुत जटिल तरीके से किए गए हैं तो ये पक्के तौर पर नहीं बताया जा सकता कि कौन सी तस्वीर असल है और कौन जाली. ", "भारत अब दुनिया का सबसे बड़ी जनसंख्या वाला देश है जहां डेटा बेहद सस्ता है और दूसरे कई देशों की तरह फेक न्यूज़ की समस्या चुनौतीपूर्ण है. ", "ऐसे में असली से दिखने वाले जाली वीडियो, डीपफ़ेक वीडियो स्थिति को और गंभीर बना रहे हैं.", "डीपफ़ेक एक तकनीक है जिसका इस्तेमाल ऑडियो और वीडियो में छेड़छाड़ कर लोगों को वो बातें करते या कहते दिखाने के लिए किया जाता है जो उन्होंने न कहीं हो या की हों. ", "डर ये भी है कि बिल्कुल असली से नज़र आने वाले जाली वीडियो को बनाने वाले सॉफ़्टवेयर या तो मुफ़्त में या फिर बहुत सस्ते में आसानी से उपलब्ध हैं.", "बेंजामिन स्ट्रिक कहते हैं, \"ढेर सारे ऐप्लिकेशंस या तो मुफ़्त में उपलब्ध हैं या फिर उनका मासिक खर्च पांच या आठ डॉलर है. कुछ पर सालाना खर्च 50 डॉलर आता है और वहां आप बहुत अच्छे डीप फ़ेक वीडियो बना सकते हैं या फिर तस्वीरों से छेड़छाड़ कर सकते हैं.\"", "और व्हाट्सऐप और फेसबुक जैसे सोशल मीडिया ऐप्स के माध्यम से इन फेक वीडियो का आम लोगों तक पहुंचना आसान हो जाता है. बात हो रही है कि फेक न्यूज़ फैलाने वालों के अलावा ज़िम्मेदारी सोशल मीडिया कंपनियों की भी है.", "सोफ़ी नाइटइंगल कहती हैं, \"फ़ेक कंटेट के फ़ैलाव के लिए सोशल मीडिया एक बहुत प्रभावशाली मीडियम है. इन कंपनियों पर दबाव डालने के लिए अभी फ़िलहाल बहुत कम कानूनी नियंत्रण है, ताकि ऐसे कंटेट इन प्लेटफ़ॉर्म से दूर रहें.\"", "रिपोर्टों के मुताबिक़, भारत में ", " की मदद से फैलने वाली फेक न्यूज़ को रोकने के लिए सरकार कानून ला रही है और विधेयक का पहला मसौदा जून के पहले हफ़्ते में आ जाएगा. ", "आर्टिफिशियल इंटेलिजेंस को जहां दुनिया में मेडिकल क्षेत्र आदि में विकास के लिए महत्वपूर्ण माना जा रहा है, इससे पेश होने वाले संभावित ख़तरों की चर्चा भी ज़ोरों पर है. बात हो रही है कि क्या ऐसा वक्त भी आएगा कि मशीन इंसान से समझदारी में आगे निकल जाए.", "आर्टिफ़िशियल इंटेलिजेंस रिसर्चर प्रोफेसर शंकर पाल कहते हैं, \"हम नहीं चाहते कि कि मशीन इंसान को नियंत्रित करें. इससे अनर्थ हो जाएगा.\"", "अरबपति एलन मस्क ने तो ", " को अस्तित्व के लिए सबसे बड़ा ख़तरा तक बताया है.", "हाल ही में ", "समेत तकनीक की दुनिया की हज़ार से ज़्यादा हस्तियों ने एक खुले पत्र में सबसे ताकतवर आर्टिफ़िशियल इंटेलिजेंस सिस्टम्स के विकास पर छह महीने की रोक लगाने की बात की थी. ", "इसके अलावा ", " प्रमुख ने हाल ही में कहा था कि आर्टिफिशियल इंटेलिजेंस को कोई वैश्विक एजेंसी या अमेरिका नियंत्रित करे. ", "आर्टिफ़िशियल इंटेलिजेंस को दुनिया भर में ग़लत जानकारी फैलाने के संभावित गंभीर ख़तरे के तौर पर देखा जा रहा है.", "साल 2020 में दिल्ली में ", " के आर्टिफिशियल तकनीक के कथित इस्तेमाल पर काफ़ी बहस हुई थी. ", "गुजरात में", " तकनीक के राजनीतिज्ञों के ख़िलाफ़ कथित इस्तेमाल पर चिंता की बात भी रिपोर्ट हुई है. ", "इसके अलावा अमेरिका में पूर्व राष्ट्रपति ", "की गिरफ़्तारी की जाली तस्वीरें सामने आई थीं. ", "आर्टिफिशियल इंटेलिजेंस के फायदों और नुकसान पर जहां पश्चिमी देशों में बात हो रही है, क्या ऐसी जागरुकता भारत में भी है? ", "बेंजामिन स्ट्रिक कहते हैं कि उन्हें आर्टिफिशियल इंटेलिजेंस की नीतियों को लेकर जितनी जागरुकता दूसरे देशों, खासकर पश्चिमी देशों में नज़र आती है, उतनी भारत में नहीं.", "वहीं, असिस्टेंट प्रोफ़ेसर डॉ. सोफ़ी नाइटइंगल कहती हैं, \"समाज को फ़ायदों और नुकसान के बारे में समझाने में मदद करना लोगों को सक्षम बनाने का एक महत्वपूर्ण कदम है ताकि लोग बेहतर फ़ैसले ले सकें कि किस कंटेंट पर विश्वास किया जाए और किस पर नहीं.\"", " क्लिक", "फेसबुक, ट्विटर", " इंस्टाग्राम", "यूट्यूब"]}
{"Headline": "रूस ने इस बांध को तोड़ा या यूक्रेन ने, टूटने से किसे फ़ायदा ", "Content": ["दक्षिणी यूक्रेन के रूसी कब्जे वाले खेरसॉन प्रांत में एक विशाल बांध टूट गया है. ", "बांध के टूटने से निचले इलाक़े में बाढ़ आ गई है. लेकिन इस तबाही से आख़िर किसका फ़ायदा है? ", "रूस और यूक्रेन दोनों ही देश एक-दूसरे पर बांध तोड़ने का आरोप लगा रहे हैं. ", "पिछले साल हुए नॉर्ड स्ट्रीम पाइपलाइन धमाके की गुत्थी अभी तक नहीं सुलझी है. ", "दोनों ही मामलों में पश्चिमी देशों ने रूस को शक के घेरे में रखा. जबकि दोनों ही मौक़ों पर रूस ने अपने ऊपर लग रहे आरोपों को सिरे से नकारा है. ", "मॉस्को की तरफ़ से कहा गया कि इन घटनाओं के पीछे उसका हाथ नहीं है. रूस ने कहा था, \"आख़िर हम ऐसा क्यों करेंगे? ये हमले हमें ही नुकसान पहुंचाते हैं.\" ", "काखोव्का बांध टूटने के मामले में रूस कम से कम दो बिन्दुओं को आधार बनाकर ये दावा कर सकता है कि यह क़दम उसके हितों को नुक़सान पहुंचाएगा. ", "पहला, बांध टूटने से नीप्रो नदी के आसपास का इलाक़ा बाढ़ के कारण डूब गया है. ", "इसके चलते मजबूरन रूस को अपने सैनिकों और नागरिकों को खेरसॉन प्रांत से दूर पूर्व की तरफ़ निकालना पड़ा. ", "यह खेरसॉन के निवासियों को थोड़ी सी राहत भी देगा, जिन्हें अपनी ज़िंदगी रूसी तोपखाने और मिसाइल हमलों के बीच गुजारनी पड़ती है. ", "दूसरा, इससे रूसी कब्ज़े वाले क्राइमिया को पानी पहुंचाने वाली व्यवस्था भी प्रभावित होगी. ", "क्राइमिया ताज़े पानी के लिए टूटे हुए बांध के क़रीब मौजूद नहर पर निर्भर रहता है. ", "2014 में क्राइमिया पर रूस के अवैध कब्जे के बाद दोनों ही देश (रूस और यूक्रेन) इस पर अपनी दावेदारी पेश करते आए हैं. ", "काखोव्का बांध के टूटने को रूस-यूक्रेन के व्यापक संदर्भ और ख़ास तौर पर यूक्रेन के जवाबी हमले के तौर पर देखने की ज़रूरत है. ", "इस जवाबी हमले के सफल होने के लिए, यूक्रेन को पिछले साल ज़ब्त किए इलाक़े पर रूस का दबदबा तोड़ने की ज़रूरत है.", "यूक्रेन द्वारा ज़ब्त किया गया यह इलाक़ा क्राइमिया को उसके पूर्वी क्षेत्र डोनबास से जोड़ता है. ", "अगर यूक्रेन ज़ेपोरिज़िया शहर के दक्षिणी इलाक़े में रूस के रक्षा कवच को तोड़कर इसे दो हिस्से में बाँट देता है तो यह क्राइमिया को अलग-थलग कर सकता है.", "इस क़दम से यूक्रेन एक बड़ी रणनीतिक जीत हासिल कर सकता है. ", "लेकिन रूस ने पिछले साल फ़रवरी में किए आक्रमण के बाद बहुत कुछ सीखा है. ", "उन्होंने नक्शे को देखा, उन जगहों पर काम किया, जहाँ यूक्रेन के हमला करने की आशंका सबसे अधिक है.", "इसके अलावा रूस ने पिछले कुछ महीनों में अज़ोव सागर की ओर यूक्रेन के हमले को रोकने के लिए किलेबंदी भी तैयार की है. ", "हालांकि अभी तक इस बात की पुष्टि नहीं हुई है कि यूक्रेन इस किलेबंदी के पश्चिमी हिस्सों में अपनी सेना भेजने की तैयारी कर रहा था. ", "कीएव में मौजूद हाइ कमांड ने अपने पत्ते नहीं खोले हैं जिससे रूस अनुमान लगाता रहे. ", "लेकिन अब यह कार्रवाई, जिसने भी की हो और अधिक समस्याएं खड़ी कर देगी. ", "नीप्रो नदी पहले से ही काफ़ी फैली हुई है और यूक्रेन के दक्षिणी हिस्से तक पहुंचते-पहुंचते ये और विस्तृत हो जाती है. ऐसे में रूसी तोपखाने, मिसाइल और ड्रोन हमलों के बीच यहां से बख़्तरबंद गाड़ियां ले जाना ख़तरे से ख़ाली नहीं होगा.", "बांध अब टूट चुका है और खेरसॉन के सामने वाले पूर्वी तटों के निचले इलाक़ों में बाढ़ आ गई है.", "बाढ़ प्रभावित इलाक़ा अब यूक्रेनी सेना के लिए काफ़ी चुनौतीपूर्ण बन गया है. ", "एक ऐतहासिक तथ्य ये भी है कि इस क्षेत्र में रूस का अतीत रहा है.", "1941 में सोवियत सैनिकों ने नाज़ी सैनिकों को रोकने के लिए इसी नीप्रो नदी पर बने पुल को उड़ा दिया था. कहा जाता है कि इससे आई बाढ़ में हज़ारों सोवियत नागरिक मारे गये थे. ", "हालांकि, अब लब्बोलुआब यही है कि जिसने भी काखोव्का बांध को उड़ाया है, उसने दक्षिणी यूक्रेन में रणनीतिक बिसात को उलट दिया है.", "इस घटना ने दोनों पक्षों को कई बड़े सुधार करने को मज़बूर किया और संभवत: लंबे समय से किए गए जवाबी हमले में यूक्रेन के अगले कदम में देरी हो रही है.", " ", ", ", ", "]}
{"Headline": "शर्मिला टैगोर की यह कसक, जो उन्हें अक्सर करती है परेशान", "Content": ["महज 13 साल की उम्र में दिग्गज निर्देशक सत्यजीत रे के साथ अपने अभिनय की शुरुआत करने वाली शर्मिला टैगोर जल्द ही हिंदी फ़िल्म जगत की शीर्ष अभिनेत्री बन गई थीं.", "कई सुपरहिट फ़िल्मों में काम करने के अलावा भारतीय क्रिकेट के सबसे चतुर कप्तानों में शुमार टाइगर पटौदी से शर्मिला टैगोर के प्रेम और शादी के भी कई क़िस्से आज तक चर्चा में हैं.", "इन दिनों शर्मिला टैगोर पर्दे पर भले ही कम दिखाई देती हैं लेकिन सैफ़ अली ख़ान की मां और करीना कपूर ख़ान की सास के तौर पर वह चर्चा में बनी रहती हैं.", "पद्मभूषण के अलावा अपनी फ़िल्मों के राष्ट्रीय पुरस्कार और फ़िल्म फेयर अवॉर्ड जीत चुकीं शर्मिला टैगौर ने फ़िल्म पत्रकार ", " से ख़ास बातचीत में बताया कि वो अपने दौर में बॉलीवुड सितारों के बीच रही दोस्ती और मेलजोल को बहुत याद करती हैं. ", "शर्मिला टैगोर ने अपने लंबे फ़िल्मी करियर और नए दौर के बदलावों पर भी खुलकर अपनी राय रखी.", "-", " किस तरह का रोल ऑफ़र होता है, उस पर यह निर्भर करता है. गुलमोहर में मैंने अपनी उम्र के किरदार को निभाया है और यह काफ़ी दिलचस्प भी था. अगर मुझे ध्यान में रखकर भूमिकाएं लिखी गईं तो क्यों नहीं करूंगी?", "दिनभर: पूरा दिन,पूरी ख़बर", "- हां, मैं ऐसा करती हूं. मैं समझती हूं कि अब स्टार सिस्टम का दौर बीत चुका है. अब सितारों के इर्द-गिर्द रहने वाली रहस्यमय दुनिया ग़ायब हो चुकी है. ", "पहले फैंस स्टार को केवल सिनेमाई पर्दे पर देखते थे और उनके बारे में ज़्यादा कुछ नहीं जानते थे, लेकिन अब सोशल मीडिया का जमाना है. ", "एक बटन दबाने पर स्टार के बारे में सारी जानकारी मिल जाती है. युसूफ़ साहब (दिलीप कुमार) की एक झलक पाने के लिए लोग उनके घर के सामने घंटो खड़े रहा करते थे. अब ऐसी तड़प कहां रही?", "मुझे नए दौर के फ़िल्म निर्माताओं का काम पसंद है. तिग्मांशु धुलिया, अनुराग बासु, अनुराग कश्यप, अनुभव सिन्हा, ज़ोया अख़्तर, शुजीत सरकार- ये सभी अच्छे फ़िल्मकार हैं. लेकिन अब बदलते दौर में हर किसी की चाहत बढ़ गई है. ", "फ़िल्में केवल स्टार वैल्यू के दम पर नहीं चल सकतीं. चरित्रों को लेकर भी बदलाव हुए हैं, उदाहरण के लिए सिनेमा अब हीरो-हीरोइन के लिए करियर विकल्प हो गए हैं. ", "इन सबके बाद भी थिएटरों में दर्शक लौटेंगे, ये मैं नहीं जानती. बालीवुड काफी आत्मसंतुष्ट भी हो चुका है, इसके बारे में भी उसे सोचना होगा.", " बिना किसी शक के आज की पीढ़ी कहीं ज़्यादा स्मार्ट है. ये ज़रूर है कि आज के कलाकारों की पीढ़ी में से कुछ लोगों को हमलोगों की पीढ़ी के बारे में बहुत नहीं पता हो और दक्षिण भारतीय कलाकारों और टेक्नीशियनों के बारे में भी पता नहीं हो. ", "उदासी की बात ये है कि उन्हें हॉलीवुड के कलाकारों के बारे में सबकुछ पता होगा. इनमें से कुछ तो छोटे शहरों से आकर बड़े सितारे बने हैं. लेकिन एक बार कामयाबी हासिल होने के बाद वे अपनी जड़ों और अतीत को भूल चुके हैं. ", "उन्हें अपनी अतीत और अपनी जड़ों की कभी उपेक्षा नहीं करनी चाहिए, यही उनकी कसौटी होनी चाहिए. कश्मीर की कली में मुझे 25 हज़ार रुपये मिले थे, उसकी तुलना में आज नयी पीढ़ी काफ़ी पैसा कमा रही है. ", "मुझे इस बात को लेकर काफ़ी खुशी भी है लेकिन उन्हें सिनेमाई दुनिया में दिलीप कुमार या सत्यजीत राय के योगदान के बारे में जानना चाहिए. यह भी समझना होगा कि हर आधुनिक चीज़, सही हो ज़रूरी नहीं है. ", "गुड लक के लिए नारियल फोड़ने की परंपरा की कोई भी एक वजह हो सकती है- धार्मिक या फिर परंपरागत- ऐसी परंपराओं को हमें बनाए रखना चाहिए.  ", "- पहले फ़िल्म फेयर अवॉर्ड समारोह में हम सब जमा होते थे और एक दूसरे को मुबारकबाद देते थे. अगर मुझे अवॉर्ड मिलता तो वहीदा जी, नरगिस जी, नूतन जी और दूसरे भी ख़ुशी में शामिल होती थीं. ", "आज की तरह नहीं था, आज तो स्टार तभी इन समारोहों में जाते हैं जब उन्हें पहले से अवॉर्ड देने का वादा किया जाता है, या फिर उन्हें प्रदर्शन के भारी रकम का भुगतान किया जाता है. ", "यानी कुल मिलाकर यह एक टीवी शो जैसा हो गया है, यह हास्यास्पद है.", "- कई लोगों से, अपर्णा सेन, जावेद साब और कुछ और दोस्त हैं. लेकिन हमलोग ज़्यादा मिल नहीं पाते हैं. ", "सौमित्र चटर्जी और मेरे बीच, बहुत ही ख़ास रिश्ता था. हमारी 40 साल से भी पुरानी दोस्ती थी. सत्यजीत राय की तरह ही उनकी दिलचस्पी भी कला, थिएटर, राजनीति, किताब, सिनेमा और संगीत में थी. वे अमूमन बात करते थे और मैं सुनती. ", "उत्तम कुमार से बहुत दोस्ती तो नहीं थी, लेकिन वे बहुत मदद करने वाले सह-कलाकार थे. मुझे हरिभाई (संजीव कुमार) की बहुत कमी महसूस होती है. ", "मैं मनोज वाजपेयी को जानती हूं और उनके साथ काम करना शानदार अनुभव है. मैं बहुत बात नहीं करती हूं. अमिताभ बच्चन के साथ अच्छे संबंध हैं. मैं गुलज़ार साब की बहुत इज़्ज़त करती हूं.", "- फ़िल्म इंडस्ट्री में आपसी भाईचारा नहीं दिखता है. अवॉर्ड समारोह में फ़िल्मी कलाकार आते हैं और अपनी अपनी सीटों पर बैठ जाते हैं, एक दूसरे का अभिवादन भी नहीं करते हैं. ", "हमलोगों के दौर में हमलोग एक दूसरे हेलो बोलने जाते थे. संकट के समय में राज कपूर जी के घर पर जमा होते थे. या देश में आयी किसी आपदा के समय में सुनील दत्त जी हम सबको चैरेटी के लिए एकजुट कर लेते थे. ", "उस दौर में आपसी मेलजोल था, जिसके अब नहीं होने पर अफ़सोस होता है.", " हर कोई कट्टर या धर्मांध नहीं हुआ है. एकाध ऐसे लोग हैं जो चीखने-चिल्लाने का काम कर रहे हैं. सिस्टम ऐसा है जो इसे बढ़ा-चढ़ाकर बताया जाता है. इन सबके पीछे ख़ास लोगों का एजेंडा होता है. ", "उसपर से इंटरनेट के दौर में ये आग की तरह फैलता है और वायरल हो जाता है. पीड़ितों की चुप्पी की वजह से गलत करने वालों के हौसले बुलंद हैं.", "- देश के ज्वलंत मुद्दों को कुछ लोगों ने टालना शुरू कर दिया है. हालांकि हमारे पास ऋषि कपूर जैसे कलाकार भी थे, जो सबके सामने अपनी राय ज़ाहिर करते थे. ", "पिछले साल कोलकाता में हुए फ़िल्म फेस्टिवल के दौरान अमिताभ बच्चन को मंच पर शाहरुख़ ख़ान के साथ अपनी बात रखते देख मुझे बहुत खुशी हुई थी."]}
{"Headline": "रूस पर यूक्रेन की रणनीति क्या भारी पड़ रही है?   ", "Content": ["बीबीसी मुंडो", "“योजानाएं ख़ामोशी में बनाई जाती हैं. इसका कोई ऐलान नहीं होता.”", "यूक्रेन के रक्षा मंत्रालय ने साफ़ तौर पर कहा है कि रूस के ख़िलाफ़ बहुत प्रतीक्षित जवाबी हमला कब और कहां होगा, इसका ऐलान करने में उसकी कोई दिलचस्पी नहीं है. ", "असल में बीते बुधवार को यूक्रेन के राष्ट्रीय सुरक्षा सचिव ओलेक्सी डैनिलोव और डिफ़ेंस काउंसिल ने रूसी अधिकारियों के उस बयान का पूरी तरह खंडन किया है कि जवाबी हमला शुरू हो चुका है. ", "डैनिलोव ने कहा, “ये सब सच नहीं है. इस बारे में हमारी सेना फ़ैसला लेगी. जब हम जवाबी हमला शुरू करेंगे तो हर कोई जान जाएगा और लोग इसे देखेंगे.”", "हाल ही में यूक्रेन की सेना ने बखमूत में कुछ बढ़त हासिल की है. रूसी रक्षा मंत्री सेर्गेई शोइगू के दावे के मुताबिक़, मोर्चे पर पांच अलग-अलग जगहों पर यूक्रेनी सेना ने गतिविधि शुरू कर दी है. इससे लगता है कि मोर्चे पर कुछ तो चल रहा है. ", "हाल के दिनों में यूक्रेन के सैनिकों ने ज़पोरिज़िया और दोनेस्त्क इलाक़ों के बॉर्डर इलाक़ों में वेलिका नोवोसिल्का और वुगलेदार शहरों के करीब जवाबी हमले शुरू कर दिए हैं, ", "हालांकि ये कोई बहुत बड़ा जवाबी हमला नहीं है लेकिन इसे महत्वपूर्ण माना जा रहा है. ", "रूसी फ़ौजी ब्लॉगर जो टेलीग्राम जैसे सोशल मीडिया नेटवर्कों पर काफ़ी सक्रिय हैं और पूरे युद्ध शुरू होने के समय से ही क़रीबी नज़र बनाए हुए हैं, उनका कहना है कि इस इलाक़े में यूक्रेनी फ़ौजें अपनी स्थिति से आगे बढ़ने में क़ामयाब रही हैं. ", "इंस्टिट्यूट फ़ोर स्टडी ऑफ़ वॉर ने पुष्टि की है कि यूक्रेनी सेना इस मोर्चे पर एक रात में तीन किलोमीटर आगे बढ़ी है. चूंकि यह इलाक़ा बारूदी सुरंगों से पटा हुआ है, ऐसे में इतनी दुरी अहम क़ामयाबी है.  ", "विश्लेषकों का कहना है कि नोवा काखोव्का बांध के विस्फोट से यूक्रेन की योजना प्रभावित हुई है और इससे नीप्रो नदी के 60 किलोमीटर के दायरे में हज़ारों लोगों को सुरक्षित इलाक़े में पहुंचाना पड़ा है. ", "बीबीसी रक्षा संवाददाता फ्रैंक गार्डनर के अनुसार, “हम नहीं जानते कि कीएव ने जवाबी हमले के लिए मौजूदा समय में बाढ़ से सबसे अधिक प्रभावित खेरसॉन इलाक़े को चुना था या नहीं. लेकिन जिसने भी किया हो, बांध को क्षति पहुंचने से अब ये विकल्प काफ़ी मुश्किल हो गया लगता है.”", "यूक्रेन रक्षा मंत्रालय के सलाहकार यूरी सैक ने बीबीसी को बताया, “बांध को हुआ नुकसान असल में हमारे जवाबी हमले की योजना को विफल करने के लिए रूस द्वारा हड़बड़ी में किया गया कारनामा है. वे घबरा गए हैं, हताश हैं और अत्याचार पर उतारू हो गए हैं.” ", "कुछ समय के लिए खेरसॉन इलाक़े का विकल्प ख़त्म होने के बाद, यूक्रेन की रणनीति चार दिशाओं में आगे बढ़ने की होगी. ", "सैन्य विश्लेषण में एक्सपर्ट बीबीसी यूक्रेनी सेवा में संवाददाता ओलेह चेर्निश के अनुसार ये चार पॉइंट हो सकते हैःं-", "चेर्निश कहते हैं, “ये कस्बे रूसी सेना द्वारा बहुत अच्छी तरह से सुरक्षित हैं, लेकिन अगर यूक्रेनी सेना इन्हें मुक्त करा सकी और एज़ोव सी की ओर बढ़ी तो रूसी रक्षा पंक्ति को बीचे से अलग कर सकते हैं.”", "मारियुपोल अज़ोव सी के क़रीब सबसे बड़ा शहर है, जिसे एक साल पहले रूस ने कब्ज़ा कर लिया था और यही इलाक़ा है, जहां ओजोवस्ताल स्टील फ़ैक्ट्री पर कब्ज़े के लिए भीषण लड़ाई लड़ी गई. मारियुपोल पर कब्ज़े के साथ रूस ने अपने कब्ज़े वाले खेरसॉन के साथ डोनबास और क्राइमिया के बीच एक कॉरिडोर बना लिया. मारियुपोल पर कब्ज़े का रणनीतिक महत्व होगा और रूसी फ्रंट को दो फाड़ करने के साथ क्राइमिया को अलग थलग किया जा सकेगा.", "रूसी की सेनाएं और उसकी प्राइवेट आर्मी वाग्नर ग्रुप ने कुछ हफ़्ते दावा किया कि दोनेत्स्क इलाक़े के इस अहम शहर पर कब्ज़े का दावा किया था. इस पूरे युद्ध में अबतक की सबसे भीषण लड़ाई बखमूत में हुई जहां इंच इंच के लिए खूनी लड़ाई लड़ी गई. हालांकि सांकेतिक महत्व के अलावा रूस और यूक्रेन के लिए इसका कोई रणनीतिक महत्व नहीं है. ", "हाल ही में यूक्रेन के उप रक्षा मंत्री हन्ना मेलियार ने दावा किया कि दुश्मन की तमाम कोशिशों के बावजूद यूक्रेन की सेना कई दिशाओं की ओर आगे बढ़ी है. ", "मेलियार के अनुसार, बखमूत के क़रीब उत्तरी और दक्षिणी हिस्से में स्थित कुछ कस्बों को यूक्रेन की सेना ने कब्ज़ा कर लिया है ताकि रूसी सैनिकों को घेरा जा सके. ", "राष्ट्रपति वोलोदिमीर ज़ेलेंस्की ने खुद यूक्रेनी फ़ौज को इसके लिए बधाई दी थी और कहा था, “इस ख़बर का हम कब से इंतज़ार कर रह थे.”", "ओलेह चोर्निश का कहना है, “अगर यूक्रेन की सेना बखमूत में रूसियों को घेरने में क़ामयाब रही तो ये मॉस्को के लिए बहुत बड़ा झटका होगा.”", "ये बहुत बिखरी आबादी वाला इलाक़ा है और रूसी सेना की पकड़ यहां बहुत कम है. अगर यूक्रेन इन जुड़वा शहर को मुक्त कराने में कामयाब रहा तो, विश्लेषकों का कहना है कि इस इलाक़े में रूसी रक्षा पंक्ति को ये बिल्कुल समाप्त कर देगा. ", "हालांकि नोवा काखोव्का बांध के क्षतिग्रस्त होने से यूक्रेन के लिए दक्षिण की ओर से हमला बोलने का विकल्प सीमित हो गया है. ", "बीबीसी रूसी सेवा संवाददाता इल्या एबिसेव के मुताबिक़, इसने कीएव के लिए नई संभावनाएं भी पैदा की हैं. ", "शुरुआत के लिए यूक्रेन केप किनबर्न पर कब्ज़ा करने की कोशिश कर सकता है जो कि ब्लैक सी और नीप्रो की खाड़ी के बीच एक पतली पट्टी है. साथ ही इस अहम नदी के आस पास के इलाक़ों और द्वीपों पर भी कब्ज़ा किया जा सकता है. ", "एबिसेव का कहना है कि इस समय बाढ़ की वजह से रूस की सप्लाई लाइन प्रभावित है और वो इस हमले का ठीक से मुकाबला कर भी नहीं पाएगा.", "इसके अलावा बांध को उड़ाने का मतलब है कि काजोव्का जलाशय जल्द सूख जाएगा. ", "पानी का स्तर सामान्य हो जाएगा. इसलिए जलाशय के कारण पानी और दलदल वाले इलाक़े की बजाय नदी को पार करना कहीं आसान होगा. ", "इसलिए रूसी फौज को बांध से लेकर जापोरिझिया इलाक़े में स्थित वासिलिव्का शहर तक 200 किलोमीटर क्षेत्र की रक्षा करना पड़ेगा.", "यूक्रेन कौन सी रणनीति आजमाएगा, ये अभी साफ़ नहीं है लेकिन ब्रिटेन के एक डिफ़ेंस थिंक टैंक ‘रॉयल यूनाइटेड सर्विसेज़ इंस्टीट्यूट’ के पूर्व डायरेक्टर मिलिटरी एनॉलिस्ट माइकल क्लार्क का कहना है कि ध्यान भटकाने वाली सैन्य गतिविधियां भी होंगी.", "उन्होंने बीबीसी रेडियो 4 से कहा कि जवाबी हमला तीन तरह से हो सकता हैः-", "1-संभावना है कि ध्यान भटकाने की कई गतिविधियों के बाद, यूक्रेन फ़ौज अपनी पूरी ताक़त के साथ एक दिशा में बढ़ेगी. अगर ऐसा होता है तो ये देखना होगा कि दक्षिणी ज़ापोरिझ़िया में क्या होता है, जहां से वे मेलिटोपोल की ओर बढ़ना चाहेंगे. ", "2. एक दूसरा विकल्प है कि कई जगहों पर दबाव बनाया जाए. क्लार्क ने बीबीसी टुडे के एक कार्यक्रम में कहा, “ये ऐसा ही कि आप आधे दर्जन दरवाजों पर दस्तक देते हैं और जो भी आसानी से खुल जाए वहां आप अपना पोर ज़ोर लगा देते हैं.” ", "3.तीसरी संभावना है कि वे एक साथ कई छोटे हमले शुरू करें और बाद में एक बड़े हमले के लिए इकट्ठे हो जाएं.", "क्लार्क के मुताबिक, इस तरह की गतिविधि हफ़्तों परहले ही शुरू हो गई है. दोनों पक्षों ने ड्रोन हमलों से मोर्चे के पीछे के हालात का अंदाज़ा लिया है लेकिन अभी तक कोई बड़ा हमला देखने को नहीं मिला है. ", "क्लार्क का अनुमान है कि जब भी ऐसा होगा, यूक्रेन की क्षमता के मद्देनज़र कीएव क़रीब 50 किलोमीटर चौड़े फ्रंट पर ही आगे बढ़ेगा. ", "वो कहते हैं, “लेकिन युद्ध का मोर्चा 1,000 किलोमीटर लंबा है, तो सवाल ये है कि 50 किलोमीटर का वो कौन सा हिस्सा होगा, जो वे चुनेंगे. अगले हफ़्ते या उसके बाद शायद कुछ स्थिति साफ़ हो.”"]}
{"Headline": "उत्तराखंड के इस ज़िले में मुसलमानों को दुकान बंद करने की धमकी क्यों?", "Content": ["बीबीसी हिंदी के लिए", "उत्तराखंड के उत्तरकाशी ज़िले में एक मुस्लिम युवक के एक नाबालिग़ हिंदू लड़की के साथ पाए जाने को लेकर विवाद थम नहीं रहा है.", "इस लड़की के साथ एक हिंदू युवक भी पकड़ा गया था. ", "इस मामले में ज़िले के पुरोला तहसील में मुस्लिम समुदाय के व्यापारियों की दुकानों के बाहर, ‘दुकानें ख़ाली करने संबंधी’ पोस्टर लगा दिए गए थे जिसके बाद उनमें दहशत है.", "उनकी दुकानें बंद है. यहाँ रहने वाले कई मुस्लिम परिवारों ने इसके बाद इलाक़ा छोड़ दिया है.", "हालाँकि ज़िला पुलिस प्रशासन का दावा है कि इलाक़े में शांति और अमन चैन है.", "लेकिन रात में पुलिस की गश्त जारी है. ", "पुरोला कस्बे में एक मुस्लिम युवक उबेद और एक अन्य युवक जितेंद्र सैनी को स्थानीय लोगों ने 26 मई को नौवीं कक्षा की एक नाबालिग स्थानीय हिंदू लड़की के साथ पकड़ा था और फिर पुलिस के हवाले कर दिया था.  ", "इसके बाद बाद दोनों युवकों के ख़िलाफ़ पॉक्सो एक्ट में मुक़दमा दर्ज कर उबेद और जितेंद्र को न्यायिक हिरासत में जेल भेजा गया. ", "इस घटना के बाद से पुरोला में मुस्लिम समुदाय के विरुद्ध विभिन्न संगठनों ने मोर्चा खोला. ", "हिंदू संगठनों का दावा है कि युवक लड़की को बहका रहे थे. ", "उत्तरकाशी ज़िले के पुलिस अधीक्षक अर्पण यदुवंशी ने बताया, “26 मई को थाना पुरोला में एक नाबालिग़ लड़की के अपहरण को लेकर मामला दर्ज किया गया. इस मामले में दो अभियुक्त थे. उनको गिरफ़्तार कर लिया गया. जिसके बाद कोर्ट ने उनको 14 दिनों की न्यायिक हिरासत में भेज दिया था.” ", "मुसलमानों की दुकानों पर 15 जून, 2023 से पहले ख़ाली करने और इलाक़ा छोड़ कर जाने संबंधी पोस्टर भी दिखाई दिए. ", "पुरोला में मुस्लिम समुदाय के कारोबारियों की गारमेंट्स, फ़र्नीचर, फल, सब्ज़ी, और मोटर मैकेनिक की कई दुकानें हैं. ", "लेकिन मौजूदा स्थिति में मुस्लिम समुदाय के ज़्यादातर लोग डर के माहौल में इलाक़ा छोड़ चुके हैं. ", "इस घटना के विरोध में उत्तरकाशी ज़िले के पुरोला और बड़कोट में जुलूस के दौरान मुस्लिम व्यापारियों के प्रतिष्ठानों के बोर्ड और बैनर भी फाड़े गए. ", "बड़कोट में दुकानों पर क्रॉस के चिन्ह लगाए गए, जबकि पुरोला में पोस्टर चिपकाए गए. ", "'देवभूमि रक्षा अभियान' की तरफ़ से लगाए गए इन पोस्टरों पर लिखा है, “लव जिहादियों को सूचित किया जाता है कि दिनांक 15 जून 2023 को होने वाली महापंचायत से पूर्व अपनी दुकानें ख़ाली कर दें. यदि तुम्हारे द्वारा ऐसा नहीं किया जाता तो वह वक़्त पर निर्भर करेगा.” ", "अर्पण यदुवंशी ने यह स्वीकार किया है, “इस मामले के बाद ज़िले में काफ़ी प्रदर्शन व घटनाएँ हुई हैं. कुछ शरारती तत्वों ने दुकानों पर पोस्टर लगाए थे, जिसका संज्ञान लेते हुए पुलिस ने कुछ अज्ञात लोगों के ख़िलाफ़ मुक़दमा दर्ज कर लिया है, जिसकी पुलिस जाँच कर रही है कि ये किसने किया है.” ", "“देवभूमि रक्षा अभियान” संगठन के किसी पदाधिकारी से काफ़ी कोशिशों के बाद भी कोई संपर्क नहीं हो सका. ", "पुलिस भी इन लोगों की तलाश कर रही है, लिहाजा कोई भी सार्वजनिक तौर पर सामने आने से बच रहा है. ", "अपनी पहचान गुप्त रखे जाने की शर्त पर एक मुस्लिम दुकानदार ने बीबीसी हिंदी को बताया, “जिस दिन यह वाक़या हुआ उस वक़्त मैं पुरोला बाज़ार स्थित अपनी दुकान पर था. जैसे ही मुझे पता चला कि मुस्लिम युवक और युवती से जुड़ा मामला पुलिस चौकी में आया है, तो मैं वहाँ गया.”", "“उस समय पुलिस चौकी में क़रीब 200-250 लोग मौजूद थे. पुलिस चौकी में मुस्लिम समुदाय के लोग डर के कारण नहीं पहुँचे थे.”", "उन्होंने बताया, “दर्ज मामले में लड़की को नाबालिग़ बताया गया है, मगर उसकी पहले से ही शादी हुई है, अगर लड़की पहले से ही शादीशुदा है तो नाबालिग़ कैसे हुई?” ", "इस दुकानदार का दावा है कि इस मामले में मुस्लिम युवक उबेद ख़ान के साथ अन्य दो युवक जितेंद्र सैनी और सोनू भी थे.", "उनका कहना है कि उबेद ख़ान और जितेंद्र सैनी का नाम मामले में लिखाया गया है, लेकिन स्थानीय निवासी सोनू का नाम रिपोर्ट में नहीं है. ", "दुकानदार ने बीबीसी को बताया, “जब उबेद ख़ान की वजह से मुस्लिम समुदाय के लोगों को परेशान किया जा रहा है, तो जितेंद्र सैनी और सोनू से जुड़े समुदाय के लोगों को क्यों नहीं परेशान किया जा रहा है?”", "इस दुकानदार के दावे के मुताबिक़ पुरोला में अब कुछ ही मुस्लिम परिवार रुके हुए हैं, लेकिन वे बहुत डरे हुए हैं और पुरोला के लोगों ने दुकान मालिक और मकान मालिक के साथ मीटिंग करके मुस्लिम लोगों से किराए का घर, दुकान ख़ाली कराने का फ़ैसला किया है.", "एक अन्य मुस्लिम दुकानदार ने अपना नाम ना बताए जाने की शर्त पर बताया, \"पुरोला में मौजूद मेरी दुकान के बोर्ड को भी फाड़ा गया. मेरी सामने वाली दुकान पर वापस जाने के पोस्टर लगाये गए, जिन पर लिखा था कि 15 तारीख़ से पहले दुकाने ख़ाली करके चले जाओ नहीं तो अंजाम अच्छा नहीं होगा.”", "“जिसके बाद से हम और डर गए. अब हम ग़रीब आदमी हैं अब हम कहाँ जाएँ. उन लोगों का कहना है कि पुरोला में बाज़ार तो खुल रहा है, लेकिन वहाँ के लोग मुसलमानों की दुकानें नहीं खोलने दे रहे हैं.”", "उन्होंने ये भी बताया, “अभी प्रशासन का भी ऐसा कोई जवाब नहीं आया कि अभी दुकाने खोलें या नहीं. प्रशासन ने भी हमसे कोई संपर्क नहीं किया है कि अभी आप लोग कहाँ हैं. हम लोग यह चाहते हैं कि पुरोला का माहौल पहले जैसा हो जाए और हम अपने घरों को लौट जाएँ.\"", "पुरोला व्यापार मंडल ने क्षेत्रीय जनता में आक्रोश और सुरक्षा कारणों का हवाला देकर ख़ुद की ज़िम्मेदारी पर ही दुकानें खोलने की बात कह कर पल्ला झाड़ दिया.", "पुरोला व्यापार मंडल अध्यक्ष बृजमोहन चौहान ने बताया, “अभी मुस्लिम लोगों में भय का माहौल है, जिसके कारण वो अभी दुकानें नहीं खोल पा रहे हैं. व्यापार मंडल ने उनकी दुकाने बंद नहीं कराई. उन्होंने भय के कारण ख़ुद अपनी दुकानें बंद की हैं और अपने घर चले गए हैं.”", "बृजमोहन चौहान ने कहा, “मेरी तरफ़ से तो उन्हें दुकानें खोलने की इजाज़त है लेकिन जनता के आक्रोश को देखते हुए मैं इन लोगों को प्रोटेक्ट नहीं कर सकता. सुरक्षा तो इन मुस्लिम व्यापारियों को प्रशासन ही दे सकता है.” ", "हालाँकि उन्होंने यह ज़रूर कहा है कि पहले मुस्लिम व्यापारी अपना और अपने परिवार के सदस्यों का सत्यापन कराएँ, जिसके कुछ समय बाद वो दुकानें खोल सकते हैं.", "मुसलमानों के विरोध प्रदर्शन में सक्रिय और भाजपा के पूर्व ज़िला अध्यक्ष अमीचंद शाह ने घटना के बारे में कहा, “ये किसी संगठन या पार्टी का आंदोलन नहीं, बल्कि जनता का आंदोलन है.”", "अमीचंद दावा करते हैं, “जनता नहीं चाहती कि अब ये लोग यहाँ रहें, इन लोगों का एक आदमी यहाँ आता है उसके बाद अपने साथ ये 10 लोग ले आते हैं. इन लोगों का यहाँ कोई सत्यापन भी नहीं हुआ है, मालूम नहीं कौन कहाँ का है? ये लोग यहाँ राम और घनश्याम बनकर घूमते हैं.”", "वहीं इलाक़े के मुस्लिम व्यापारियों ने अपनी दुकानों और सुरक्षा व शांति व्यवस्था को लेकर एसडीएम पुरोला को ज्ञापन दिया.", "इन व्यापारियों का कहना है कि कुछ संदिग्ध अपराधी किस्म के लोगों के कारण सभी मुस्लिम व्यापारियों को दोषी ठहराना ठीक नहीं है.", "इन मुस्लिम व्यापारियों ने कहा कि वे सालों साल से पुरोला में व्यवसाय कर रहे हैं.", "पुरोला एसडीएम देवनंद शर्मा ने बताया, “मुस्लिम समुदाय के दो कारोबारियों ने मुझे ज्ञापन सौंपा है. जिसमें अपनी दुकानों को लेकर बात कही गई है.”", "एसडीएम देवनंद शर्मा ने बताया, “हमने इस मामले में पुलिस से बात की है और पुलिस कार्रवाई कर रही है. वहीं हम इन कारोबारियों को भी सत्यापन कराने के लिए बोल रहे हैं. कई लोगों ने सत्यापन भी कराया है.”", "पुरोला की घटना को लेकर ज़िले भर में सड़कों पर प्रदर्शन का दौर जारी है.", "विभिन्न हिंदू संगठन के लोगों ने मंगलवार छह जून को भी उत्तरकाशी के चिन्यालीसौड़ और डुंडा में बाज़ार बंद रखा.", "प्रदर्शनकारियों ने इलाक़े में बाहरी लोगों की जाँच पड़ताल की मांग रखी है.", "उत्तराखंड के मुख्यमंत्री पुष्कर सिंह धामी ने भी उत्तरकाशी ज़िले के पुरोला शहर की स्थिति पर बीते सोमवार को कहा कि उनकी सरकार ‘लव जिहाद’ और ‘लैंड जिहाद’  के ख़िलाफ़ काम कर रही है.", "उन्होंने कहा, “शांति और सद्भाव को बाधित करने का प्रयास करने वाले किसी भी व्यक्ति से सख़्ती से निपटा जाएगा.”", "उत्तरकाशी के पुलिस अधीक्षक अर्पण यदुवंशी ने दावा किया है कि इलाक़े में अमन चैन क़ायम है और क़ानून व्यवस्था पूरी तरह से लागू है.", "उन्होंने बताया, \"सुरक्षा की दृष्टि से मैं यह बताना चाहता हूँ कि हमने वहाँ पीएससी के साथ और अधिक फ़ोर्स को तैनात कर दी है. चेकिंग अभियान के साथ रात्रि गश्त भी हो रही है. किसी को भी भय का माहौल नहीं बनाने दिया जाएगा.”", "लेकिन जब इलाक़े में अमन शांति है तो फिर मुस्लिम दुकानदार अपनी दुकानें क्यों नहीं खोल रहे हैं?", "इस बारे में पूछे जाने पर अर्पण यदुवंशी ने बताया, “स्थानीय प्रशासन की मुस्लिम दुकानदारों के साथ पाँच बैठकें हो चुकी हैं. हमने उनसे कहा है कि आप लोग दुकान खोल लीजिए.\"", "\"उन्हें भरोसा देने के लिए हम लोगों ने कहा कि हर दुकान के सामने दो-दो पुलिस जवानों की तैनाती भी होगी. पीस कमेटी की मीटिंग हो चुकी है, अब दुकानदारों पर निर्भर है कि वो अपनी दुकान कब खोलते हैं.”"]}
{"Headline": "सऊदी क्राउन प्रिंस मोहम्मद बिन सलमान की अगुआई में क्या अमेरिका से दूरी बना रहा मुल्क", "Content": ["दीपक मंडल", "बीबीसी संवाददाता", "अमेरिकी अख़बार ", " ने एक ख़ुिफ़िया दस्तावेज़ के हवाले से ख़बर दी है कि तेल उत्पादन में कटौती के सवाल पर सऊदी अरब अब अमेरिका का ‘दबाव’ सहने को तैयार नहीं है.", "‘वॉशिंगटन पोस्ट’ की रिपोर्ट के मुताबिक़ सऊदी अरब के प्रिंस मोहम्मद बिन सलमान ने कहा है कि अगर अमेरिका ने तेल उत्पादन में कटौती के उनके देश का फ़ैसले के ख़िलाफ़ कदम उठाया तो वो भी जवाबी कार्रवाई करेगा. ", "पिछले साल अक्टूबर में अमेरिकी राष्ट्रपति जो बाइडन ने सऊदी अरब को चेतावनी दी थी कि अगर उसने कच्चे तेल के दाम बढ़ाने के लिए उत्पादन में कटौती की तो उसे इसका खामियाज़ा भुगतना पड़ेगा.", "सऊदी अरब ने तेल उत्पादन में कटौती के अपने फ़ैसले का राजनयिक मंचों पर बड़े ही शालीन अंदाज में बचाव कर जता दिया कि वो अमेरिका के दबाव में आए बग़ैर फ़ैसले लेने के लिए स्वतंत्र है. लेकिन निजी बातचीत में सऊदी के प्रिंस के तेवर तल्ख थे. ", "‘वॉशिंगटन पोस्ट’ ने शुक्रवार को जो रिपोर्ट छापी है उसके मुताबिक़ प्रिंस ने कहा है कि अगर ऐसा हुआ तो सऊदी अरब अमेरिका से न सिर्फ अपने संबंध तोड़ लेगा बल्कि वह अमेरिकी इकोनॉमी को चोट पहुंचाने वाले कदम उठाने से पीछे नहीं हटेगा.", "सऊदी अरब और अमेरिका के रिश्ते लगभग नब्बे साल पुराने हैं. 1930 के दशक में सऊदी अरब में तेल की खोज के बाद से ही अमेरिका ‘ऑयल फ़ॉर सिक्योरिटी’ की नीति पर चलता रहा है. यानी तेल के बदले अमेरिका सऊदी अरब को इस क्षेत्र की बड़ी ताकतों से सुरक्षा मुहैया कराएगा.", "सऊदी अरब और फ़ारस की खाड़ी के अन्य तेल उत्पादक देशों को तेल के बदले सुरक्षा देना इस क्षेत्र में उसकी विदेश नीति का बुनियादी हिस्सा रहा है. लिहाज़ा काफी लंबे समय से सऊदी अरब की विदेश नीति पर अमेरिका की परछाईं रही है. ", "रुढ़िवादी इस्लाम, सऊदी राजशाही के कड़े नियमों और मानवाधिकार के सवाल पर तनाव के बावजूद अमेरिका और सऊदी अरब के रिश्ते अब तक अच्छे बने हुए हैं. ", "हाल तक यानी अमेरिका में डोनल्ड ट्रंप के शासन तक सऊदी अरब और अमेरिका के संबंध काफी मधुर दिख रहे थे. ", "2017 में जब मोहम्मद बिन सलमान सऊदी अरब के क्राउन प्रिंस बने, तब तक सऊदी अरब और अमेरिका, ईरान पर लगाम कसने के मामले में साथ दिख रहे थे. ", "लेकिन पिछले चार-पांच सालों के दौरान अमेरिका और सऊदी अरब के रिश्तों में तेज़ी से बदलाव के संकेत दिख रहे हैं.", "अमेरिका और सऊदी अरब के बीच ताज़ा तनाव तेल उत्पादन में कटौती को लेकर पैदा हुआ है.   ", "भले ही सऊदी अरब तेल निर्यात पर अपनी निर्भरता ख़त्म करना चाह रहा है लेकिन अभी भी उसकी जीडीपी में इसकी हिस्सेदारी 40 फ़ीसदी है. ", "यूक्रेन युद्ध के बाद जो तेल 120 डॉलर प्रति बैरल पर पहुंच गया था वो अब घट कर 75 डॉलर प्रति बैरल पर आ गया है. ", "लिहाज़ा अपनी घटती कमाई देखकर सऊदी अरब ने जुलाई महीने से हर दिन अपने तेल उत्पादन में दस लाख बैरल की कटौती करने का एलान कर दिया.", "सऊदी अरब के इस एलान ने अमेरिका को नाराज़ कर दिया क्योंकि अंतरराष्ट्रीय बाज़ार में महंगे मिल रहे तेल का असर आगामी अमेरिकी चुनावों पर पड़ना तय है. ", "अमेरिका फिलहाल महंगाई को काबू करने की कोशिश में लगा है. ऊंची महंगाई दर की वजह से बाइडन की डेमोक्रेटिक पार्टी के लिए 2024 का राष्ट्रपति चुनाव मुश्किल हो सकता है. ", "यही वजह है कि वह सऊदी अरब को तेल उत्पादन घटा कर इसके दाम घटाने के लिए दंडित करना चाहता है. लेकिन सऊदी अरब अमेरिकी दबाव में झुकने को तैयार नहीं दिख रहा है.", "सऊदी अरब-अमेरिका संबंधों के जानकारों का कहना है कि तेल का मसला एक बानगी भर है. दरअसल पिछले कुछ साल में सऊदी अरब की विदेश नीति में भारी बदलाव है आया है.", "कहते हैं, \"पिछले कुछ सालों में सऊदी अरब ने एक स्वतंत्र विदेश नीति पर चलने की कोशिश है. पहले सऊदी अरब की विदेश नीति अमेरिकी विदेश नीति से तालमेल बिठा कर चलती थी. लेकिन अब उसने अब ठोस और आज़ाद शक्ल अख़्तियार कर ली है.\"", "सऊदी अरब जो अब तक अमेरिका के पीछे-पीछे चलता था उसने अपनी दिशा क्यों बदली है?", "इस सवाल के जवाब में मुद्दसर कहते हैं, \"इसकी अहम वजह है बदलते भू-आर्थिक समीकरण. ग्लोबल अर्थव्यवस्था की धुरी अब अमेरिका और यूरोप से खिसकती जा रही है. अगर आप खाड़ी देशों के कारोबार के ट्रेंड देखें तो पाएंगे कि वो चीन, भारत, कोरिया, जापान और मलेशिया जैसे देशों से ज्यादा व्यापार कर रहे हैं. सऊदी अरब का ज्यादातर तेल अब चीन, भारत, जापान जैसे देशों को बेचा जा रहा है, जहां एनर्जी की खपत बढ़ती जा रही है.\"", "विशेषज्ञों के मुताबिक़ डोनल्ड ट्रंप के अमेरिका के राष्ट्रपति रहते सऊदी अरब और अमेरिका के रिश्ते काफी अच्छे थे. ", "सऊदी अरब ने ईरान और इसराइल दोनों को अपने लिए एक ख़तरे के तौर पर देखा. ट्रंप इस मामले में सऊदी अरब के साथ दिखे. ", "राष्ट्रपति चुनाव जीतने के बाद ट्रंप ने अपना पहला विदेश दौरा सऊदी अरब का ही किया था. लेकिन इस रिश्ते में नया मोड़ आया वॉशिंगटन पोस्ट के सऊदी पत्रकार जमाल ख़ाशोज्जी की हत्या की हत्या के बाद. इंस्तांबुल के सऊदी वाणिज्यिक दूतावास में हुई इस हत्या के लिए सऊदी क्राउन प्रिंस को ज़िम्मेदार ठहराया गया.", "जब बाइडन अपना चुनाव अभियान चला रहे थे तो उन्होंने क्राउन प्रिंस सलमान को सज़ा दिलाने तक की बात कही थी. ", "लेकिन फिर सत्ता में आने के बाद उन्होंने सऊदी अरब से संबंध सुधारने की कोशिश की. क्योंकि मध्यपूर्व के देशों में जो सुरक्षा ढांचा है, उससे फिलहाल अमेरिका का हटना नामुमिकन सा है. सऊदी अरब अभी भी अमेरिकी हथियारों का बहुत बड़ा ख़रीदार है. ", "कहते हैं, \"राष्ट्रपति बनने के बाद बाइडन ने रिश्तों में तनाव को ख़त्म करने के लिए सऊदी अरब का दौरा किया है. लेकिन प्रिंस सलमान का रुख़ काफी ठंडा था.\"", "वो कहते हैं, \"प्रिंस सलमान के आने से सऊदी अरब की नीति में भारी बदलाव आया है. वो सऊदी अरब को उसकी अतीत की हर चीज़ से दूर ले जाना चाहते हैं, चाहे वो अमेरिका से संबंध हों या फिर रुढ़िवादी इस्लाम या फिर तेल की राजनीति. क्राउन प्रिंस हर उस चीज़ से पीछा छुड़ाना चाहते हैं जो उसके अतीत का हिस्सा रहा है.\"", "\"क्राउन प्रिंस सलमान मध्यपूर्व में मौजूदा क्षेत्रीय गठजोड़ और अमेरिकी ब्लॉक से दूर जाने की कोशिश कर रहे हैं. सऊदी अरब की तेल निर्भरता ख़त्म करना भी उनके एजेंडे में सबसे ऊपर है.\"", "\"क्राउन प्रिंस सलमान सब कुछ नया चाहते हैं. वो बताना चाहते हैं कि उनका करिश्मा अलग है, व्यक्तित्व अलग है और वो अतीत में जो कुछ हुआ हो उसे हट कर नए सिरे से सबकुछ बनाना चाहते हैं.\"", "फज़्ज़ुर रहमान की नज़र में दुनिया के सामरिक मानचित्र में रूस के मज़बूत उभार ने भी सऊदी अरब की विदेश नीति में अहम भूमिका निभाई है. ", "वो कहते हैं, \"2015-16 के बाद रूस ने जिस तरह से रूस ने सीरिया, लीबिया और ईरान में अपनी भूमिका निभाई, उससे सऊदी क्राउन प्रिंस सलमान को लगा कि भू-राजनीतिक हालात तेज़ी से बदल रहे हैं. सऊदी अरब के लिए पुराने गठजोड़ तोड़ कर नए गठजोड़ बनाने का ये बिल्कुल सही समय है.\"", "मुद्दसर क़मर भी इसकी तसदीक करते हैं. वो कहते हैं कि एनर्जी जियोपॉलिटिक्स के नज़रिये से देखें तो पाएंगे कि पिछले कुछ समय से अमेरिका और सऊदी अरब के बीच इसे लेकर तालमेल नहीं बैठ पा रहा है.", "वो कहते हैं, \"2016 से तेल और गैस बेचने वाले दो बड़े देश सऊदी अरब और रूस साथ दिख रहे हैं. अब ये दोनों देश मिलकर एनर्जी जियोपॉलिटिक्स में बड़ी भूमिका निभा रहे हैं. इसके साथ ही अब अरब दुनिया में सुरक्षा मामलों को लेकर अमेरिका की सऊदी अरब से अब कोई बड़ी अपेक्षा नहीं रह गई है. इसलिए भी अब सऊदी ने अलग और स्वतंत्र विदेश नीति की ओर रुख करना शुरू किया है.\"", "विशेषज्ञों के मुताबिक़ इस बीच मध्यपूर्व में एक नई चीज़ हुई. रूस के साथ-साथ यहां चीन की भी गतविधि बढ़ी. ", "चीन ने आर्थिक और राजयनिक तौर पर यहां बड़ी भूमिका निभानी शुरू की. हाल में  सऊदी अरब और ईरान के बीच समझौता करवा कर चीन एक बड़ी कूटनीतिक उपलब्धि हासिल की है. ", "फज़्ज़ुर रहमान कहते हैं चीन के बीआरआई  (बेल्ट एंड रोड इनिशिएटिव) प्रोजेक्ट और बढ़ती आर्थिक ताकत के साथ रूस की सैन्य मज़बूती ने सऊदी अरब को इस नए ब्लॉक की ओर आकर्षित करना शुरू किया. ", "चीन सऊदी के तेल का बड़ा खरीदार भी है और वहां बड़े पैमाने पर निवेश भी कर रहा है. चीन के साथ उसका कारोबार बढ़ता ही जा रहा है.", "अमेरिका को इस क्षेत्र में दो बड़े झटके लगे हैं. पहला है ईरान और सऊदी अरब का समझौता. लगभग तीस साल से दोनों एक दूसरे के कट्टर प्रतिद्वंद्वी रहे हैं. लेकिन दोनों में समझौता होने से अमेरिका की ईरान को आधार बनाकर इस क्षेत्र में राजनीति करने की संभावना अब लगभग ख़त्म हो गई है.", "अमेरिका को दूसरा बड़ा झटका लगा है इस क्षेत्र में चीन की एंट्री से. चीन ने जिस तरह सऊद अरब और ईरान में समझौता किया, उससे यहां अमेरिकी दखल कमज़ोर पड़ता दिख रहा है. ", "अभी तक अरब दुनिया में ज़्यादातर बड़े समझौते अमेरिका की मध्यस्थता में हुई थी. लेकिन चीन की मध्यस्थता में इतना बड़ा समझौता इस इलाके में वर्चस्व के लिए साफ़ तौर पर ख़तरे की घंटी है.", "चीन की मध्यस्थता से हुए समझौते से ये साफ हो गया कि सऊदी अरब यहां अमेरिका के दखल से पीछा छुड़ाना चाहता है. ", "वो उस अमेरिकी ‘सिक्योरिटी स्ट्रक्चर’ से हटना चाहता है जो अरब वर्ल्ड की सुरक्षा के नाम पर मौजूद है. ", "यूएई, बहरीन और क़तर जैसे देश में अमेरिकी सैन्य अड्डे मौजूद हैं. ईरान की यही मांग रही है कि उन्हें यहां से हटाया जाए. ", "फज़्ज़ुर रहमान एक और अहम पहलू की ओर इशारा करते हैं.", "वो कहते हैं, \"प्रिंस सलमान युवा हैं. इतनी कम उम्र में सऊदी अरब का शासक बनना काफी बड़ी बात है क्योंकि वहां 75-80 साल की उम्र में शासक बनाने की परंपरा है.\"", "\"प्रिंस के पास समय है. उम्र उनके पक्ष में हैं. वो खुद को अरब यूथ के आइकन की तरह पेश भी करना चाहते हैं. वो अरब दुनिया के युवा में काफी लोकप्रिय भी हैं. ऐसे युवाओं में बेहद लोकप्रिय हैं जो खाड़ी देशों में अमेरिकी ‘हस्तक्षेप’ की वजह से नाराज़ हैं.\"", "फज़्ज़ुर रहमान का कहना है कि अब अमेरिका भी इस इलाक़े से पीछे हटता दिख रहा है. लिहाज़ा सऊदी अरब के लिए यह सही मौक़ा है कि वह रूस-चीन के नेतृत्व वाले गठजोड़ में शामिल हो.", "वो कहते हैं कि सऊदी अरब की स्वतंत्र विदेश नीति की झलक रूस-यूक्रेन युद्ध में दिखा. अमेरिका की तमाम कोशिश की बावजूद सऊदी अरब खुल कर रूस के विरोधी कैंप में शामिल नहीं हुआ. हालांकि वो यूक्रेन का समर्थन कर रहा है लेकिन उसने रूस का भी खुल कर विरोध नहीं किया. ", "एक और मिसाल सऊदी अरब की पहल पर सीरिया को अरब लीग में शामिल करना का है. अमेरिका की धमकियों के बावजूद सऊदी  ने अरब लीग की बैठक का आयोजन किया और सीरिया को इसमें शामिल किया. अमेरिका के लिए ये एक बड़ा झटका है.", "ईरान से समझौता और इसमें चीन को मध्यस्थ बनाना, रूस का खुल कर विरोध न करना, सीरिया को अरब लीग का सदस्य बनाना, चीन के हथियार खरीदना. इसके साथ ही बीआरआई का हिस्सा बनना, यमन में शांति समझौते की पहल करना और बाइडन को तवज्जो न देना और ओपेक प्लस में बढ़-चढ़ कर नेतृत्वकारी भूमिका निभाना- पिछले कुछ अरसे में सऊदी अरब के तमाम कदम बताते हैं कि प्रिंस सलमान के नेतृत्व में उसकी विदेश नीति अब बेधड़क और बेखौफ़ होती जा रही है. ", "सऊदी अरब अब अमेरिका की छाया से दूर होता जा रहा है. उसने मौजूदा वैश्विक व्यवस्था के मुताबिक़ अपने समीकरण बिठाने शुरू कर दिए हैं. "]}
{"Headline": "द केरला स्टोरी: सच पर आधारित सिनेमा या प्रोपेगैंडा का हथियार", "Content": ["हाल ही में प्रधानमंत्री मोदी जब कर्नाटक में चुनाव प्रचार कर रहे थे तो उनका ये बयान ख़ूब वायरल हुआ. ", "उन्होंने कहा, \"कहते हैं कि केरला स्टोरी सिर्फ एक राज्य में हुई आतंकवादियों की छद्म नीति पर आधारित है. देश का एक राज्य जहाँ के लोग इतने परिश्रमी और प्रतिभाशाली होते हैं, उस केरल में चल रही आतंकी साजिश का खुलासा इस 'द केरला स्टोरी' फ़िल्म में किया गया है.\"", "विपक्ष के कई नेताओं का कहना था कि \"इस्लाम-विरोधी प्रचार\" कुछ फ़िल्मों का मुख्य नैरेटिव बन गया है जिसका \"राजनीतिक फ़ायदा उठाने की कोशिश\" सत्ताधारी पार्टी कर रही है. ", "पश्चिम बंगाल ने फ़िल्म पर बैन लगा दिया है और ये मामला सुप्रीम कोर्ट में लंबित है. कुछ राज्यों ने इसे अपने यहां टैक्स फ्री करने का भी एलान किया है. कुछ जगहों पर फिल्म की स्क्रीनिंग राजनेताओं के लिए भी की गई है.", "फ़िल्मों के प्रोपेगैंडा का हथियार बनने के आरोप पर प्रोफ़ेसर इरा भास्कर कहती हैं, \"अब कई फ़िल्में सिर्फ़ बहुसंख्यकों की बात करती हैं. केरला स्टोरी मैंने देखी नहीं है लेकिन जितना उसके बारे में पढ़ा यही लगता है कि वो इस्लाम के खिल़ाफ़ ख़ौफ़ पैदा करने के लिए बनी है.\" ", "वे कहती हैं, \"कश्मीर पर पहले भी फ़िल्में बनी हैं-'मिशन कश्मीर', लम्हा जिसमें भारत, पाकिस्तान सबकी आलोचना है.\"", "जवाहर लाल नेहरू विश्वविद्यालय में सिनेमा के बारे में पढ़ाने वाली प्रोफ़ेसर भास्कर कहती हैं, \"ये वो फ़िल्में थीं जो सत्ता के खिलाफ़ आवाज़ उठाती थीं लेकिन वो फ़िल्में इस्लामोफोबिक फ़िल्में नहीं हैं.\"", "\"वो दिखाती थीं कि जो कुछ भी हो रहा है वो सही नहीं है, न हिंदुओं के साथ, न मुसलमानों के साथ, लेकिन आज के राजनीतिक हालात में सिनेमा को प्रोपेगैंडा का हथियार बना लिया गया है. इतिहास को फिर से लिखने की कोशिश हो रही है, चाहे किताबें हों या फ़िल्में.\"", "वहीं 'द केरला स्टोरी' के निर्माता विपुल शाह प्रोपेगैंडा के आरोप पर फ़िल्म के आँकड़ों और प्रधानमंत्री मोदी को अपनी ढाल बनाते हुए कहते हैं, \"जवाब लोगों ने दे दिया है . शुक्रवार के मुकाबले सोमवार को फ़िल्म ने और भी ज़्यादा कमाई की है.\" ", "निर्माता विपुल शाह कहते हैं, \"हमारी फ़िल्म किसी भी समुदाय के ख़िलाफ़ नहीं है. हमारी फ़िल्म आतंकवाद के ख़िलाफ़ है.\"", "विपुल शाह सवाल उठाने वालों पर आरोप लगाते हैं, \"ये सवाल बार-बार पूछकर आप भड़का रहे हैं. हम शुक्रगुज़ार हैं जेपी नड्डा ने हमारी फ़िल्म देखी और तारीफ़ की.\" ", "\"ये कहना बेवकूफ़ी वाली बात होगी, कि चूंकि उन्होंने फ़िल्म देखी है इससे साबित होता है कि हम बीजेपी के प्रोपेगैंडा वाली फ़िल्म बना रहे हैं.\"", "प्रोपेगैंडा की बहस को समझने के लिए अतीत में झाँकना ज़रूरी है. किस्सा 1975 के आस-पास का है जब भारत में इमरजेंसी का दौर था. ये वो वक़्त भी था जब अभिनेता मनोज कुमार अपनी ख़ास तरह की फ़िल्मों की वजह से 'भारत कुमार' के तौर पर पहचान बना चुके थे.", "मनोज कुमार इंदिरा गांधी के लिए 'नया भारत' नाम की फ़िल्म बना रहे थे लेकिन फिर इमरजेंसी को लेकर आलोचना बहुत बढ़ गई और मनोज कुमार ने फ़िल्म बनाने से इनकार कर दिया.", "इसके बाद मनोज कुमार की आने वाली फ़िल्म 'शोर' रिलीज़ से पहले ही दूरदर्शन पर दिखा दी गई जिससे थिएटर में रिलीज़ होने पर फ़िल्म के कारोबार पर बुरा असर पड़ा.", "इतना ही नहीं, उनकी एक और फ़िल्म 'दस नंबरी' के रिलीज़ में भी दिक़्क़त हुई. ", "अगर इमरजेंसी के दौर में इंदिरा गांधी की पसंद की फ़िल्म बनी होती तो वो प्रोपगैंडा फ़िल्म होती या नहीं, यह समझना बहुत मुश्किल नहीं है.  ", "अभी तो बहस इस बात पर छिड़ी है कि क्या राजनेता 'द केरला स्टोरी', 'द कश्मीर फ़ाइल्स' जैसी फ़िल्मों का इस्तेमाल प्रोपेगैंडा के लिए करते हैं या ये कि कई फ़िल्मकार जान-बूझकर प्रोपगैंडा वाली फ़िल्में बनाते हैं,", "प्रोपेगैंडा वाली बहस के बीच 'द कश्मीर फ़ाइल्स' के रिलीज़ के वक़्त लेखक राहुल पंडिता ने बीबीसी से बात की थी.", "उनका कहना था, \"कश्मीर फ़ाइल्स फ़िल्म को इतनी ज़ोरदार सफलता मिली क्योंकि कश्मीरी पंडितों को लगता रहा है कि उनकी कहानी को हमेशा दबाया गया है.\" ", "राहुल ने कहा, \"मेरी किताब को छपे 10 साल हो चुके हैं लेकिन आज भी मेरे पास रोज़ लोगों के ईमेल आते हैं कि उन्हें इस त्रासदी के स्तर का अंदाज़ा ही नहीं था.\"", "कश्मीर पर दो चर्चित किताबें लिख चुके अशोक कुमार पांडेय का कहना है, \"कश्मीरी पंडितों की तकलीफ़ से कोई इनकार नहीं कर सकता लेकिन कश्मीर फ़ाइल्स एक इकहरी फ़िल्म थी जिसमें यह बात पूरी तरह से गोल कर दी गई कि घाटी के मुसलमान भी आतंकवाद से प्रभावित हुए थे.\"", "\"दरअसल, आतंकवाद के दौर में घाटी में मारे गए कुल लोगों में अधिक तादाद मुसलमानों की थी लेकिन फ़िल्म का मक़सद कश्मीर के दर्द को दिखाना कम, और हिंदुओं के पीड़ित होने की भावना को उभारना अधिक था.\"", "बहरहाल, सत्ता पक्ष से जुड़े अनेक लोगों ने जिनमें प्रधानमंत्री भी शामिल थे, 'कश्मीर फ़ाइल्स' को पूरी तरह सच्ची घटना पर आधारित बताया था. ", "उत्तर प्रदेश के मुख्यमंत्री योगी आदित्यनाथ ने भी फ़िल्म के कलाकारों को ", " थी.", "यह भी दिलचस्प है कि जैसे इस वक़्त 'द केरला स्टोरी' को कई भाजपा शासित राज्यों ने टैक्स-फ्री कर दिया है. ", "उसी तरह कश्मीर फ़ाइल्स को भी ", ", गुजरात, ", " जैसे कई राज्यों में टैक्स से मुक्त कर दिया गया था.", "दिनभर: पूरा दिन,पूरी ख़बर", "प्रोफ़ेसर इरा भास्कर कहती हैं कि नेहरू और दूसरी पार्टियों के शासनकाल में भी विचारधारा से जुड़ी फ़िल्में बनी हैं लेकिन वो क्रिटिकल फ़िल्में कही जा सकती हैं.", "मसलन, कुछ साल पहले जब मनोज कुमार सेहतमंद थे तो उन्होंने बीबीसी से ख़ास बातचीत की थी. उन्होंने बताया था कि 'उपकार' फ़िल्म की प्रेरणा उन्हें तत्कालीन प्रधानमंत्री लाल बहादुर शास्त्री से मिली थी.", "लाल बहादुर शास्त्री ने प्रधानमंत्री आवास पर निमंत्रित करके कहा था कि क्या वो 'जय जवान-जय किसान' की अवधारणा के इर्द-गिर्द फ़िल्म बना सकते हैं.", "1950 और 60 का दौर नेहरू का था जब देश में उनका कद बहुत ऊँचा था और उनकी नीतियों और आदर्शों की छाप राज कपूर या दिलीप कुमार और दूसरों की फ़िल्मों पर देखी जा सकती थी.", "वहीं जब फ़िल्म जागृति (1954) में स्कूल का टीचर बच्चों को 'हम लाए हैं तूफ़ान से किश्ती निकाल के' सुनाता है तो बीच गाने में कैमरा नेहरू की फ़ोटो पर ज़ूम होता है और बोल हैं, 'देखो कहीं बर्बाद न होवे ये बगीचा'.  ", "हम हिंदुस्तानी (1960) में सुनील दत्त पर फ़िल्माया गाना 'छोड़ो कल की बातें, कल की बात पुरानी'. इस गाने में भी आप नेहरू को किसी सम्मेलन में देख सकते हैं जो कांग्रेस का अधिवेशन लगता है.", "तो सवाल उठता है कि क्या ये आदर्शों से प्रभावित फ़िल्में थीं या ये भी एक तरह का सॉफ़्ट प्रोपेगैंडा था और अब 'द केरला स्टोरी' में जो हो रहा है वो उसी का बड़ा और उग्र रूप है?", "इरा भास्कर अपनी बात कुछ यूँ रखती हैं, \"पहले की फ़िल्में किसी समुदाय के खिलाफ़ नहीं होती थीं, वो विकास से जुड़ी हुई या समुदायों को जोड़ने वाली फ़िल्में थीं. दिलीप कुमार की 'नया दौर' ऐसी ही फ़िल्म थी जिसमें  विकास की बात थी.\" ", "मेघनाद देसाई ने तो इस पर एक किताब भी लिखी है नेहरूज़ हीरो- दिलीप कुमार इन द लाइफ़ ऑफ़ इंडिया.", "वो लिखते हैं, \"दिलीप कुमार की 'नया दौर' नेहरूवियन फ़िल्म थी. फ़िल्म दिखाती है कि लोगों में देश को लेकर एक तरह का गौरव का भाव था, जब वो गाते हैं, 'ये देश है वीर जवानों का'. इसमें जैसे तांगे और मोटर गाड़ी का टकराव है, वो नेहरू के दौर में आधुनिकीकरण और गांधी की सोच को दर्शाता है.\"", "आज के दौर की बात करें तो जब 2022 में विवेक अग्निहोत्री की फ़िल्म 'कश्मीर फ़ाइल्स' रिलीज़ हुई जिसने समाज को दो फाड़ कर दिया. ", "कश्मीर फ़ाइल्स एक यूनिवर्सिटी छात्र की काल्पनिक कहानी है जिसे पता चलता है कि उसके कश्मीरी हिंदू माता-पिता की हत्या इस्लामिक चरमपंथियों ने की थी.", "प्रधानमंत्री मोदी ने अपने भाषण में फ़िल्म का ज़िक्र करते हुए कहा था, \"कश्मीर फाइल्स में जो दिखाया गया है उस सत्य को सालों तक दबाने का प्रयास किया गया. कुछ लोग फ्रीडम ऑफ एक्सप्रेशन की बात करते हैं. आपने देखा होगा, इमरजेंसी इतनी बड़ी घटना, कोई फिल्म नहीं बना पाया.\"", "\"कई सत्य को दबाने का लगातार प्रयास किया गया. जब हमने भारत विभाजन के दिन 14 अगस्त को हॉरर डे के रूप में याद करने का फ़ैसला लिया तो कई लोगों को बड़ी मुसीबत हो गई. कैसे भूल सकता है देश. क्या भारत विभाजन पर कोई ऑथेंटिक फ़िल्म बनी?\"", "इससे पहले विवेक अग्निहोत्री द 'ताशकंद फ़ाइल्स' की भी इस बात की आलोचना हुई थी कि उसमें अफ़वाहों को तथ्य के तौर पर दिखाया गया जिसके बाद शास्त्री के पोते ने क़ानूनी नोटिस भेजा.", "सवाल ये भी उठ रहा है कि एक प्रधानमंत्री का बार-बार यूँ विवादित फ़िल्मों का उल्लेख करना कहाँ तक सही है.", "'द केरला स्टोरी' के ट्रेलर को लेकर ही विवाद हो गया था जब ये दिखाया गया था, \"केरल की 32 हज़ार महिलाएँ जिहाद में शामिल हो गई हैं\".", "जब अदालत ने फ़िल्म के निर्माता से पूछा कि 32 हज़ार का आँकड़ा कहाँ से आया, तो वो जिसे अब तक 'तथ्य' बता रहे थे, उसका ज़िक्र ट्रेलर से हटाने को राज़ी हो गए.", "फ़िल्म क्रिटिक अर्नब बनर्जी कहते हैं, \"इन फ़िल्मों के निर्माता-निर्देशकों का दावा है कि ये फ़िल्में सत्य घटनाओं पर आधारित हैं, लेकिन ये घटनाएँ  ज़्यादा पहले की नहीं हैं इसलिए कई बातें लोगों की जानकारी में हैं जिसकी पुष्टि वो खुद कर सकते हैं.\" ", "वे कहते हैं, \"कोई भी ये समझ सकता है कि फिल्ममेकर्स का मकसद आम आदमी को उकसाकर, उसका राजनीतिक फ़ायदा उठाना है. इसमें दिए गए तथ्य आधे-अधूरे हैं और विषय-वस्तु को जान-बूझकर भगवा रंग देने की कोशिश की गई है.\" ", "\"मुसलमानों को खलनायक या समाज में बुराई की एकमात्र जड़ के रूप में दिखाया गया है.\"", "रौनक कोटेचा दुबई में फ़िल्म समीक्षक हैं जहाँ केरल समुदाय भी बसा हुआ है. वे कहते हैं, \"यहाँ बसे भारतीयों का मकसद सिर्फ़ रोज़ी रोटी कमाना और शांति से रहना है.\"", "\"इसलिए. ज़्यादातर लोग यहाँ पर इन सब बातों पर चुप ही रहते हैं. यहाँ के मीडिया में भी आपको 'द केरला स्टोरी' पर ज़्यादा कुछ सुनाई नहीं देगा.\" ", "वैसे सिनेमा और राजनीति का उलझा हुआ नाता रहा है. जहाँ कुछ फ़िल्मों को राजनीतिक प्रोपेगैंडा के हथियार बनाने का आरोप लगा तो कुछ फ़िल्मों ने सत्ता को चुनौती दी.", "जब फ़िल्म 'किस्सा कुर्सी का' आई तो संजय गांधी पर आरोप था कि इमरजेंसी के दौरान 1975 में बनी फ़िल्म के प्रिंट उनके कहने पर जला दिए गए थे.", "इमरजेंसी के बाद बने शाह कमीशन ने संजय गांधी को इस मामले में दोषी पाया था और कोर्ट ने उन्हें जेल भेज दिया हालांकि बाद में फ़ैसला पलट दिया गया .", "फ़िल्म में संजय गांधी और उनके कई करीबियों का मज़ाक बनाया गया था. शबाना आज़मी गूँगी जनता का प्रतीक थी, उत्पल दत्त एक बाबा के रोल में थे और मनोहर सिंह एक राजनेता के रोल में थे जो एक जादुई दवा पीने के बाद अजब-ग़ज़ब फ़ैसले लेने लगते हैं.", "इसी तरह 1978 में आईएस जौहर की फ़िल्म 'नसबंदी' भी संजय गांधी के नसबंदी कार्यक्रम का मज़ाक उड़ाती थी जिसमें उस दौर के बड़े सितारों के डुप्लिकेट ने काम किया था. फ़िल्म में दिखाया गया कि किस तरह से नसबंदी के लिए ज़्यादा से ज़्यादा लोगों को पकड़ा गया.", "फ़िल्म का एक गाना था 'गांधी तेरे देश में ये कैसा अत्याचार' जिसके बोल कुछ यूँ थे, \"कितने ही निर्दोष यहाँ मीसा के अंदर बंद हुए/अपनी सत्ता रखने को जो छीने जनता के अधिकार/गांधी तेरे देश में ये कैसा अत्याचार\"", "इसे इत्तेफ़ाक़ कहिए या सोचा-समझा क़दम कि ये गाना किशोर कुमार ने गाया था. दरअसल, इमरजेंसी के दौरान किशोर कुमार उस वक़्त बहुत नाराज़ हो गए थे जब उन्हें कांग्रेस की रैली में गाने के लिए कहा गया. ", "प्रीतिश नंदी के साथ छपे एक इंटरव्यू में उन्होंने कहा था, \"मैं किसी के आदेश पर नहीं गाता.\"", "किशोर कुमार और देव आनंद ने जिस तरह इमरजेंसी का विरोध किया इसके किस्से तो जगज़ाहिर हैं.", "देव आनंद तो इतने नाराज़ थे कि उन्होंने नेशनल पार्टी ऑफ इंडिया नाम की राजनीतिक पार्टी तक बनाई थी. शिवाजी पार्क में इसका बड़ा जलसा भी हुआ. ", "सिनेमा, कांग्रेस, भाजपा, लेफ़्ट, प्रोपेगैंडा ..ये तार उलझे हुए लगते हैं लेकिन इसमें कई अपवाद भी रहे हैं.", "पूर्व प्रधानमंत्री अटल बिहारी वाजपेयी और पूर्व उप प्रधानमंत्री लाल कृष्ण आडवाणी अपने सिनेमा प्रेम के लिए जाने जाते रहे हैं. फ़िल्म 'कोई मिल गया' की ख़ास स्क्रीनिंग राकेश रोशन ने वाजपेयी के लिए रखी थी लेकिन उस वक़्त कोई विवाद नहीं हुआ था.", "इतना ही नहीं, आमिर खान ने अपनी फ़िल्म 'तारे ज़मीं पर' (2007) की ख़ास स्क्रीनिंग लालकृष्ण आडवाणी के लिए रखी थी जिसके बाद ये सुर्खी मशहूर हुई थी कि फ़िल्म ने फ़िल्म क्रिटिक रहे आडवाणी को रुला दिया था.", "जबकि इससे पहले 2006 में नर्मदा बचाओ आंदोलन में हिस्सा लेने के कारण आमिर संघ परिवार के निशाने पर थे और आमिर की फ़िल्म 'फ़ना' गुजरात में बैन भी कर दी गई थी.", "पिछले कई सालों से भारत में ऐसी फ़िल्में बन रही हैं जो देश में लोकप्रिय मुद्दों और सरकार की नीतियों के अनुरूप कहानियाँ चुन रही हैं. ", "स्वच्छ भारत को देखते हुए 'टॉयलेट एक प्रेमकथा' और उद्यम को बढ़ावा देने की सरकार की नीति को ध्यान में रखकर बनी 'सुई-धागा' सरकारी योजनाओं के प्रचार पर आधारित लगती हैं.", "देश में सांप्रदायिक ध्रुवीकरण के दौर में ऐसी ऐतिहासिक फ़िल्मों की बाढ़ आ गई है जिनमें हिंदू सेनानियों की वीरता और 'मुसलमान आक्रांताओं' की क्रूरता को दिखाया जा रहा है, जैसा कि फ़िल्म क्रिटिक अर्नब बनर्जी ने भी कहा. तानाजी, पृथ्वीराज, पद्मावत, पानीपत और बाजीराव मस्तानी वग़ैरह ऐसी फ़िल्में हैं.", "धर्म, समुदाय, दंगों और जातीय हिंसा को लेकर भी फ़िल्में बनती रही हैं. पंजाब के हालात को लेकर 90 के दशक में गुलज़ार ने 'माचिस' बनाई. राहुल ढोलकिया की 'परज़ानिया' आई.", "पंजाब में दंगों पर 'पंजाब 1984' आई. बँटवारे से पहले हुई धार्मिक हिंसा पर 'तमस' जैसी टेलीफ़िल्म बनी. 'गर्म हवा' में बँटवारे के बाद का दर्द दिखाया गया.", "1959 में जब यश चोपड़ा ने अपनी पहली फ़िल्म निर्देशित की तो एक ऐसे मुसलमान व्यक्ति पर बनाई जो एक नाजायज़ हिंदू बच्चे को गोद लेता है और दो साल बाद ही वो 'धर्मपुत्र' बनाते हैं जो बँटवारे के बाद एक हिंदू  युवक, उसकी धार्मिक कट्टरता और बदलाव की कहानी है.", "इन पर प्रोपेगैंडा के आरोप नहीं लगे, लेकिन आज के बँटे हुए समाज में ये अंतर धूमिल-सा होता दिखता है कि किस फ़िल्म में समाज की सच्चाईयों को दिखाने की कोशिश की गई है, कहाँ केवल कोरा प्रोपेगैंडा है.", "जैसा कि कश्मीर फ़ाइल्स से जुड़ी एक बातचीत में डॉक्यूमेंट्री फ़िल्ममेकर सिद्धार्थ काक ने कहा था , \"कश्मीर फ़ाइल्स को लेकर कहा गया कि यही सच है. लेकिन कश्मीरी पंडितों की कहानी आप तब तक नहीं बता सकते जब तक आप पिछले 30 सालों के कश्मीर की कहानी न बताई जाए.\" ", "\"शायद यही वजह है कि फ़िल्मों में इनकी कहानी पहले नहीं दिखाई गई क्योंकि इन जटिल मुद्दों को जिस तरह परत-दर-परत दिखाने की ज़रूरत है, उसे कहने का शायद स्पेस ही नहीं है.\"", "अंत में ज़िक्र मनोज कुमार का, उन्होंने राज्यसभा टीवी को दिए गए इंटरव्यू में कहा था, \"मुझे राग दरबारी बहुत पसंद है  लेकिन मैं इंसान दरबारी नहीं हूँ. मैं किसी नेता के ड्राइंग रूम में बैठने वाला नहीं हूँ. मेरी नेता मेरी पब्लिक है.\""]}
{"Headline": "कनाडा में इंदिरा गांधी की हत्या की झांकी निकाले जाने पर भारत ने जताया सख़्त एतराज़", "Content": ["भारत के विदेश मंत्री एस. जयशंकर ने कनाडा में पूर्व प्रधानमंत्री इंदिरा गांधी की हत्या का जश्न मनाए जाने पर कड़ी टिप्पणी की है.", "ऑपरेशन ब्लू स्टार की 39वीं बरसी (छह जून) से कुछ दिन पहले कनाडा के ब्रैंपटन शहर में पांच किलोमीटर लंबी एक यात्रा निकाली गई थी. ", "इस यात्रा के दौरान एक चलती हुई गाड़ी पर इंदिरा गांधी की हत्या का दृश्य दिखाया गया.", "गौरतलब है कि तत्कालीन भारतीय प्रधानमंत्री इंदिरा गांधी की 31 अक्तूबर 1984 को उनके दो सिख सुरक्षाकर्मियों ने गोली मारकर हत्या कर दी थी.", "इससे पहले जून 1984 में भारतीय सेना ने अमृतसर स्थित स्वर्ण मंदिर में सिख चरमपंथियों के ख़िलाफ़ सैन्य कार्रवाई की थी.  ", "कनाडा में सिख अलगावादियों ने इसी घटना का चित्रण एक झांकी किया था. भारत ने गुरुवार को इस सारे घटनाक्रम पर तीख़ी प्रतिक्रिया दी है. ", "भारत के विदेश मंत्री एस जयशंकर ने कहा गुरुवार को कि कनाडा में हुई ये घटना एक बड़ी समस्या से जुड़ी हुई है.  ", "उन्होंने कहा, “कनाडा लगातार अलगाववादियों, चरमपंथियों और हिंसा का समर्थन करने वालों को फलने-फूलने मौका दे रहा है. हमें इसकी वजह समझ नहीं आती...सिवाए इसके कि ये वोट बैंक की ज़रूरत है. मुझे लगता है कि ये आपसी रिश्तों और कनाडा के लिए ठीक नहीं है.”", "इससे पहले कांग्रेस नेता मिलिंद देवड़ा ने सोशल मीडिया पर लिखा था कि वो कनाडा में निकाली गयी झांकी देखकर दंग रह गए. ", ". “ये इस तरफ़ या उस तरफ़ का पक्ष लेने की बात नहीं है. ये एक देश के इतिहास और उसके प्रधानमंत्री की हत्या से हुए दर्द के प्रति सम्मान का भाव रखने की बात है. इस तरह के चरमपंथ के ख़िलाफ़ सबको एकजुट होकर इसकी आलोचना करनी चाहिए.”", "गुरुवार को विदेशमंत्री एस जयशंकर के बयान के बाद देवड़ा ने लिखा, “ब्रैंपटन में हुए इस आयोजन पर विदेशमंत्री एस जयशंकर ने नाराज़गी ज़ाहिर की है. मैं उनके इस बयान का स्वागत करता हूं.\"", "\"ऐसे मौक़े पर जब हम दलगत राजनीति से ऊपर उठकर एक देश के तौर पर खड़े होते हैं तो वास्तव में भारत जीतता है.”", "कांग्रेस नेता जयराम रमेश ने भी मिलिंद देवड़ा के ट्वीट को रीट्वीट करते हुए कहा था, “मैं मिलिंद देवड़ा की बात से सहमत हूं. ये बहुत निंदा करने योग्य घटना है और मैं एस जयशंकर से अपील करता हूं कि वो कनाडा के अधिकारियों के सामने इस बात को मज़बूती से रखें.” ", "भारत में कनाडा के उच्चायोग ने इस घटना की निंदा करते हुए कहा है कि कनाडा में नफ़रत और हिंसा के महिमामंडन के लिए कोई जगह नहीं है.", "कनाडा के उच्चायुक्त कैमरन मैके ने अपने ट्विटर अकाउंट पर लिखा है, “मैं कनाडा में आयोजित उस कार्यक्रम की ख़बरें सुनकर दंग हूं जिसमें दिवंगत भारतीय प्रधानमंत्री इंदिरा गांधी की हत्या का जश्न मनाया गया है.” ", "“कनाडा में नफ़रत और हिंसा के महिमामंडन की जगह नहीं है. मैं इस तरह की गतिविधियों की स्पष्ट रूप से निंदा करता हूं.”", " के मुताबिक़ चार जून को ब्रैंपटन में ख़ालिस्तान समर्थकों ने पांच किलोमीटर लंबी एक परेड निकाली गई. ", "जिसमें ख़ून से सनी साड़ी पहने हुए इंदिरा गांधी का एक पुतला भी था और दो सिख नौजवानों के पुतले इंदिरा गांधी के पुतले पर बंदूक ताने दिख रहे हैं. ", "इसी झांकी में एक पोस्टर भी लगाया गया था जिसमें लिखा था दरबार साहिब पर हमले का बदला. ", "भारत के पंजाब राज्य के बाद सिखों की सबसे ज़्यादा आबादी कनाडा में है. ", "इसी साल की शुरुआत में भारत ने कनाडा के उच्चायोग को तलब किया था और कनाडा में खालिस्तान समर्थकों के विरोध प्रदर्शनों पर चिंता ज़ाहिर की थी.", "इन प्रदर्शनकारियों ने कनाडा में भारतीय काउंसलेट की सुरक्षा में सेंध लगाने की कोशिश की थी. ", "भारत और कनाडा के बीच क़रीब 100 अरब डॉलर का कारोबार होता है. ", "भारत की आज़ादी के बाद के इतिहास की चर्चा शायद ही कभी ऑपरेशन ब्लू स्टार का ज़िक्र किए बिना पूरी हो. ", "छह जून 1984 को अमृतसर के स्वर्ण मंदिर के भीतर मौजूद जरनैल सिंह भिंडरावाले और उनके सैकड़ों हथियारबंद साथियों के ख़िलाफ़ भारतीय सेना ने कार्रवाई की थी. ", "सिखों के सबसे पवित्र धार्मिक स्थल में सेना के प्रवेश के कारण पंजाब में काफ़ी गु़स्सा था. सेना की भारी गोलाबारी में कई लोगों की मौत हुई.", "इस पूरे ऑपरेशन में भारतीय सेना के 83 सैनिक मारे गए और 248 अन्य सैनिक घायल हुए. इसके अलावा 492 अन्य लोगों की मौत की पुष्टि हुई और 1,592 लोगों को हिरासत में लिया गया.", "ब्लूस्टार के बाद प्रधानमंत्री इंदिरा गांधी के प्रति सिख समुदाय के एक बड़े तबके में नाराज़गी थी.", "31 अक्टूबर 1984 की सुबह उनके दो सिख सुरक्षाकर्मियों बेअंत सिंह और सतवंत सिंह ने ताबड़तोड़ गोलियां चलाकर उनकी हत्या कर दी थी.  "]}
{"Headline": "बीजेपी क्या 2024 के लिए नए साथियों की तलाश में है?- प्रेस रिव्यू ", "Content": ["एक तरफ़ नौ साल सत्ता में रहने के बाद बीजेपी चुनावों के मद्देनज़र जोड़तोड़ में लगी है, तो सत्ता से बाहर रही कांग्रेस भी सभंल-संभल कर अपनी राजनीतिक बिसात बिछा रही है.", " में छपी एक रिपोर्ट के अनुसार, आंध्र प्रदेश की तेलुगु देशम पार्टी के प्रमुख एन. चंद्रबाबू नायडू की गृह मंत्री अमित शाह से मुलाक़ात के बाद अब ये कयास लगाए जा रहे हैं कि 2019 में एनडीए से अलग हो चुकी ये पार्टी एक बार फिर गठबंधन में शामिल हो सकती है.", "सूत्रों के हवाले से अख़बार लिखता है कि चंद्रबाबू नायडू मान रहे हैं कि आंध्र प्रदेश में पीएम मोदी की लोकप्रियता और पवन कल्याण के नेतृत्व वाली जन सेना पार्टी की मदद से वो एक बार फिर सत्ता में आ सकते हैं.", "लेकिन बीजेपी फ़िलहाल उनसे हाथ मिलाने के लिए तैयार नहीं हैं. ", "हिन्दू ने अपनी रिपोर्ट में लिखा है, केंद्र की बीजेपी सरकार और आंध्र की वाईएस जगन मोहन रेड्डी सरकार के बीच अच्छा तालमेल है. संसद में महत्वपूर्ण बिल पास कराने के मामले में वाईएसआर कांग्रेस, बीजेपी की भरोसेमंद साथी रही है. ", "ऐसे में बीजेपी सैद्धांतिक तौर पर टीडीपी के साथ हाथ मिलाने की संभावना तो तलाश रही है लेकिन अपने भरोसेमंद साथी को भी दरकिनार नहीं करना चाहती.", "हिन्दू ने लिखा है, बीजेपी के लिए तेलंगाना में संकट और बड़ा है क्योंकि एक तरफ़ यहां पार्टी नेताओं के बीच मतभेद देखने को मिल रहे हैं तो दूसरी तरफ़ यहां की सभी 119 सीटों पर अपने उम्मीदवार उतारना भी पार्टी के लिए बड़ी चुनौती है. ", "कर्नाटक में भी बीजेपी के लिए चुनौतियां कम नहीं. हाल में हुए विधानसभा चुनावों में यहां जनता दल सेक्युलर का प्रदर्शन अच्छा नहीं रहा. ये पार्टी अब बीजेपी के साथ मिलकर लोकसभा चुनाव में अपनी किस्मत आज़माना चाहती है.", "हिन्दू की रिपोर्ट के मुताबिक़ अगर इन दोनों का गठबंधन हुआ तो इससे प्रदेश में वोक्कालिगा समुदाय के वोट बीजेपी के पाले में आ सकते हैं और पार्टी प्रदेश में लिंगायत पार्टी के तौर पर बनी अपनी पहचान को थोड़ा और विस्तार दे सकती है.", "सूत्रों के हवाले से लेख में कहा गया है कि जनता दल हसन, मांड्या, बेंगलुरु (ग्रामीण) और चिकबल्लारपुर सीटें अपने लिए चाहती हैं जबकि बीजेपी इस पर अभी विचार कर रही है.", "बिहार में बीजेपी को उम्मीद है कि जदयू और राजद के साथ आने से नाराज़ नेता उनके खेमे में आ सकते हैं. बीजेपी का कहना है कि राष्ट्रीय स्तर पर भूमिका निभाने के लिए नीतीश कुमार को आगे करने की वजह से सीएम पद पर तेजस्वी यादव की दावेदारी मज़बूत होती जाएगी जिससे जदयू के कुछ नेता नाराज़ हो सकते हैं.", "स में एक लेख में लिज़ मैथ्यू लिखती हैं कि बीते वक्त में टीडीपी, उद्धव सेना, शिरोमणि अकाली दल और जदयू जैसी पार्टियों ने एनडीए से विदा ली है जिसके बाद ये चर्चा गर्म है कि बीजेपी किसी क्षेत्रीय पार्टी के साथ गठबंधन नहीं चाहती.", " में ही छपी एक अन्य ख़बर के अनुसार तेलंगना में भारत राष्ट्र समिति के दो पूर्व नेता पोनगुलेती श्रीनिवास रेड्डी और जुल्लपी कृष्ण राव 12 जून को कांग्रेस में शामिल हो सकते हैं. ", "अख़बार लिखता है कि ये दोनों नेता राहुल गांधी के अमेरीका दौरे से वापस लौटने के बाद 21 जून को दिल्ली में उनसे मुलाक़ात करेंगे, जिसके बाद औपचारिक तौर कांग्रेस का दामन थाम लेंगे.", "इन दोनों नेताओं को पार्टी विरोधी गतिविधि के लिए पार्टी से निकाला गया था.", "अख़बार ने एक वरिष्ठ कांग्रेस नेता के हवाले से लिखा है कि राज्य के क़रीब सात से आठ नेता कांग्रेस में शामिल हो सकते हैं.", "में छपी एक ख़बर के अनुसार राजस्थान में कांग्रेस डिप्टी सीएम सचिन पायलट को बड़ी ज़िम्मेदारी दे सकती है. उन्हें अगले विधानसभा चुनाव से पहले प्रदेश में पार्टी पैनल का प्रमुख बनाया जा सकता है.", "हाल में सचिन पायलट ने कांग्रेस अध्यक्ष मल्लिकार्जुन खड़गे, पार्टी नेता राहुल गांधी और मुख्यमंत्री अशोक गहलोत से मुलाक़ात की थी. कांग्रेस का कहना है कि उनकी 90 फीसदी मुद्दों को सुलझा लिया गया है और जो बचा है वो बड़े मुद्दे नहीं हैं.", " में छपी एक रिपोर्ट में कहा गया है कि मध्य प्रदेश में बजरंग सेना नाम का एक जानामाना दक्षिणपंथी धड़ा, औपचारिक तौर पर कांग्रेस में शामिल हो गया है.", "हाल में बीजेपी से निकल कर कांग्रेस में शामिल हुए दीपक जोशी की कोशिशों से गोरक्षा, गौशाला निर्माण, हिंदू साथू-संतों की रक्षा और मंदिरों में काम करने वाले पुजारियों के लिए मासिक भत्ते की मांग कर रहा ये धड़ा अब कांग्रेस में शामिल हो गया है.", "इस संगठन के राष्ट्रीय अध्यक्ष रणवीर पटेरिया का कहना है कि वो हाल में हुए यूपी चुनावों में योगी आदित्यनाथ के लिए और 2019 के लोकसभा चुनावों में प्रधानमंत्री मोदी के लिए चुनाव प्रचार कर चुके हैं.", "गृह मंत्री अमित शाह के मणिपुर दौरे के बाद केंद्र सरकार ने वहां हुई नस्लीय हिंसा से प्रभावित लोगों के लिए 101.75 करोड़ रुपये के राहत पैकेज की घोषणा की है.", " लिखता है कि गृह मंत्री ने अपने दौरे के दौरान राज्य सरकार से कहा था कि हिंसा के कारण अपना घर छोड़ने को बाध्य हुए लोगों की मदद के लिए उन्हें आधिकारिक तौर पर केंद्र को पत्र लिखना चाहिए.", "अख़बार लिखता है कि इस बीच मणिपुर में कॉम्बिंग ऑपरेशन जारी हैं. बीते 24 घंटों के दौरान यहां के इम्फाल ईस्ट से 27 बंदूकें, 245 कारतूस और 41 बम बरामद किए गए हैं.", "प्रदेश के सुरक्षाा सलाहकार के अनुसार राज्य में अब तक 896 हथियार, 11,763 कारतूस और 200 अलग-अगल तरह के बम बरामद किए गए हैं.", " में छपी एक रिपोर्ट के अनुसार बीते दिनों भारतीय सोशल मीडिया में एक रिपोर्ट साझा की गई जिसमें दावा किया गया था कि सात जून को हुई एक बैठक हुई थी जिसमें फ़ैसला लिया गया कि नेक्स्ट (नेशनल एक्ज़िट टेस्ट) की परीक्षा इस साल सितंबर में होगी. अख़बार की कहना है कि ये रिपोर्ट फर्जी थी.", "अख़बार लिखता है कि नेशनल मेडिकल कमिशन के एक अधिकारी ने बताया है कि सोशल मीडिया पर एक नोटिस साझा किया जा रहा था जिसके अनुसार इस साल के आख़िर में ऑल इंडिया इंस्टीट्यूट ऑफ़ मेडिकल साइंसेस आयोजित करवा रहा है.", "अधिकारी ने चेतावनी दी है कि एनएमसी सभी घोषणाएं अपनी आधिकारिक वेबसाइट पर पोस्ट करता है, सोशल मीडिया पर पोस्ट किए फर्जी पोस्ट के ख़िलाफ़ एनएमसी कार्रवाई करेगा."]}
{"Headline": "मध्य प्रदेश: दमोह के एक स्कूल में क्या है धर्मांतरण का विवाद ", "Content": ["साथ ही राज्य सरकार यहाँ के क़रीब 1,200 छात्रों का नामांकन दूसरे स्कूलों में कराने की बात कह रही है.", "राज्य के गृह मंत्री नरोत्तम मिश्र ने पत्रकारों को बताया कि स्कूल के प्रबंधन पर लग रहे आरोपों के बाद धारा 295 (A), 506 बी और ‘जूवेनाइल जस्टिस एक्ट’ के तहत एक प्राथमिकी दर्ज की जा चुकी है.", "उनका कहना था, “अभी पुलिस ने जांच शुरू की है और जैसे-जैसे तथ्य सामने आएंगे और भी धाराएं जोड़ी जा सकती हैं.”", "मध्य प्रदेश शिक्षा बोर्ड से ‘सम्बद्ध’ दमोह के ‘गंगा जमुना हायर सेकेंडरी स्कूल’ की मान्यता राज्य सरकार ने ‘निलंबित’ कर दी है.", "दमोह के ज़िला मैजिस्ट्रेट-सह-कलक्टर मयंक अग्रवाल का कहना है कि ज़िला स्तर पर अलग से एक विशेष जांच दल यानी ‘स्पेशल इन्वेस्टिगेशन टीम (एसआईटी) गठित की गई है, जिसमें डिप्टी कलक्टर आरएल बागरी और महिला सेल की पुलिस उपाधीक्षक भावना दांगी को शामिल किया गया है.", "मध्य प्रदेश में दसवीं की बोर्ड परीक्षा के परिणामों के आने के बाद स्कूल ने एक पोस्टर लगाया, जिसमें बेहतरीन प्रदर्शन करने वाले छात्रों की तस्वीर लगाई गई थी. इस पोस्टर में दावा किया गया था कि स्कूल के 98.5 प्रशिशत छात्रों ने बोर्ड की परीक्षा पास की है.", "लेकिन विवाद इस बात पर छिड़ा कि इस पोस्टर में कुछ हिंदू छात्राओं की नकाब पहनी हुई तस्वीरें भी मौजूद थीं. कई संगठनों ने इसका विरोध किया और स्कूल प्रबंधन पर ‘जबरन धर्मांतरण’ के आरोप लगने लगे.", "भारतीय जनता पार्टी के स्थानीय नेताओं समेत कुछ संगठनों का आरोप था कि स्कूल में पढ़ने वाले छात्रों से 'कलमें' पढ़वाए जा रहे हैं और हिन्दू लड़कियों को ‘जबरन' हिजाब पहनने के लिए मजबूर किया जा रहा है.", "इसे लेकर बयानबाजी तेज़ हो गई और राज्य सरकार ने ज़िला प्रशासन ने मामले की रिपोर्ट मांगी.", "भारतीय जनता पार्टी के प्रदेश अध्यक्ष वी डी शर्मा ने आरोप लगाया कि दमोह के गंगा जमुना स्कूल में ‘हिंदू छात्राओं पर दबाव डालकर’ उन्हें हिजाब पहनने के लिए मजबूर किया जा रहा था. ", "उनका कहना था, “स्कूल की आड़ में लव जिहाद और जिहादी साम्राज्य खड़ा करने वाले लोगों के ख़िलाफ़ धर्मांतरण क़ानून के तहत कार्रवाई हो और इनकी प्रॉपर्टी की जांच हो.”", "30 मई को इस विवाद पर ट्वीट करते हुए दमोह के कलक्टर मयंक अग्रवाल ने लिखा, “गंगा जमुना स्कूल के एक पोस्टर को लेकर कुछ लोगों द्वारा फैलायी जा रही जानकारी को लेकर थाना प्रभारी कोतवाली और जिला शिक्षा अधिकारी से जांच कराने पर तथ्य ग़लत पाए गए. जांच समिति ने अपनी रिपोर्ट प्रस्तुत की.” ", "इसी ट्वीट के जवाब में दमोह के पुलिस अधीक्षक राकेश सिंह ने लिखा, “जांच पर आरोप सिद्ध नहीं हुए.”", "प्रशासन को सौंपी रिपार्ट से कई संगठन दमोह के ज़िला शिक्षा अधिकारी एस के मिश्र से नाराज़ हो गए.", "इसी महीने की छह तारीख़ को जब वे अपने दफ़्तर से निकल रहे थे तब भारतीय जनता पार्टी के कुछ कार्यकर्ताओं के एक दल ने उन पर स्याही फ़ेंकी. ", "इस घटना के बाद भारतीय जनता पार्टी के दमोह ज़िलाध्यक्ष प्रीतम सिंह लोधी ने पत्रकारों से कहा कि उन्होंने तीन नेताओं को ‘कारण बताओ नोटिस दिया है.’", "उनका कहना था कि, ‘भाजपा ऐसी घटना का समर्थन नहीं करती.’", "पुलिस ने इस घटना के संबंध में दमोह के बीजेपी उपाध्यक्ष अमित बजाज और दो अन्य कार्यकर्ताओं के ख़िलाफ़ प्राथमिकी दर्ज कर ली है.", "राज्य के स्कूली शिक्षा मंत्री इंदर सिंह परमार ने दमोह ज़िला प्रशासन की रिपोर्ट पर नाराज़गी ज़ाहिर की है.", "उन्होंने ज़िले के कलक्टर के बयान की आलोचना करते हुए कहा कि ‘स्कूल प्रबंधन को क्लीन चिट’ देने की बजाय प्रशासन को स्कूल पर लग रहे आरोपों की ठीक से और विस्तृत जांच करनी चाहिए थी.", "मंगलवार को मध्य प्रदेश की राजधानी भोपाल में पत्रकारों से बात करते हुए परमार ने कहा, “घटना के बाद जांच कर ज़िला शिक्षा अधिकारी ने स्कूल के बारे में ग़लत तथ्य पेश किए. उन्हें समय समय पर स्कूल का निरीक्षण करना चाहिए था. हम ज़िला शिक्षा अधिकारी पर कार्रवाई की अनुशंसा कर रहे हैं.”", "मुख्यमंत्री शिवराज सिंह चौहान ने भी इस घटना पर नाराज़गी ज़ाहिर की है.", "उन्होंने कहा कि पूरे मामले की जांच के निर्देश दे दिए गए हैं. मुख्यमंत्री ने इस संबंध में राज्य के मुख्य सचिव और पुलिस महानिदेशक से बात की.", "बाद में पत्रकारों को संबोधित करते हुए उन्होंने कहा, “दमोह के गंगा जमुना स्‍कूल से सामने आए मामले पर उच्‍च स्‍तरीय जांच के निर्देश दिए हैं. मध्‍य प्रदेश की धरती पर कोई भी किसी बेटी या बच्‍चे को हिजाब बांधने या अलग ड्रेस पहनने पर विवश नहीं कर सकता. इसके लिए हम कठोर से कठोर कार्रवाई करेंगे.”", "समाचार एजेंसी एएनआई से मुख्यमंत्री ने कहा कि \"प्रदेश के कुछ इलाक़ों में धर्मांतरण के कुचक्र चल रहे हैं.\"", "उनका कहना था, “हम उन्हें कामयाब नहीं होने देंगे. पूरे प्रदेश में हमने जांच के निर्देश दिए हैं. जो शिक्षण संस्थान हैं. चाहे मदरसे चलते हों. अगर ग़लत ढंग से शिक्षा भी दी जा रही होगी तो हम उसको भी चेक करेंगे. अब दमोह की घटना पर मेरे पास रिपोर्ट आ रही है. मुझे बता दिया गया है. दो बेटियों ने बयान भी दिया है. वादी बनाया गया है उनको. बहुत गंभीर मामला है. हम प्राथमिकी दर्ज कर रहे हैं. कठोरतम  कार्रवाई होगी.", "मुख्यमंत्री के निर्देश के बाद दमोह की पुलिस हरकत में आ गई और उसने दो महिलाओं के बयान के आधार पर स्कूल प्रबंधन के ख़िलाफ़ प्राथमिकी दर्ज कर ली है.", "इसकी पुष्टि करते हुए दमोह के पुलिस अधीक्षक राकेश सिंह ने पत्रकारों को बताया कि दो महिलाओं के बयान के आधार पर माला दर्ज किया गया है.", "उन्होंने कहा कि राज्य सरकार के निर्देश के बाद फिर से जांच शुरू कर दी गई है और ये भी कहा कि महिलाओं ने जो गंभीर आरोप स्कूल प्रबंधन के ख़िलाफ़ लगाए हैं उसके तह तक जांच करने में पुलिस के अधिकारी लग गए हैं.", "स्कूल का संचालन वर्ष 2010 से एक ग़ैर सरकारी संस्थान – ‘गंगा जमुना वेलफेयर सोसाइटी’ कर रहा है जिसके अध्यक्ष मोहम्मद इदरीस हैं.", "विवाद को बढ़ता देख उन्होंने कुछ पत्रकारों को बुलाया और सफ़ाई देने की कोशिश की.", "उनका कहना था कि किसी भी छात्र या छात्रा पर कोई भी नियम ज़बरदस्ती नहीं थोपा गया है.", "पत्रकारों को उन्होंने बताया कि स्कूल यूनिफार्म में प्रावधान किया गया था कि छात्राएं स्वेच्छा से ‘स्कार्फ’ या दुपट्टा पहन सकती हैं. उन्होंने इस बाबत एक लिखित जानकारी ज़िला कलक्टर को भी सौंपी है.", "लेकिन भारतीय जनता पार्टी के स्थानीय नेता अमित बजाज का आरोप है कि सिर्फ़ हिजाब ही नहीं, स्कूल में पढ़ने वाले लड़के अगर हाथ में कलावा बाँध कर चले जाते हैं तो स्कूल के शिक्षक उसे जबरन हटवा देते हैं. ", "बजाज का आरोप है कि स्कूल में तीन शिक्षिकाएं ऐसी हैं जो पहले हिन्दू थीं और बाद में धर्मांतरण कर वो मुसलमान हो गईं. इन तीनों महिलाओं ने ज़िले के कलक्टर से मिलकर लिखित रूप से जानकारी दी कि उन्होंने ‘स्वेच्छा से धर्म परिवर्तन किया था. वो भी स्कूल में काम करने से कई सालों पहले.”", "हालांकि अलग अलग स्तर पर मामले की जांच चल रही है लेकिन ‘गंगा जमुना वेलफेयर ट्रस्ट’ के बारे में पुलिस के स्थानीय अधिकारी बताते हैं कि ये संस्थान सिर्फ़ शिक्षा तक सीमित नहीं है. ये पेट्रोल पम्प, वेयरहाउस, दाल की मिल और कपड़ों के शोरूम इत्यादि का संचालन भी करता है. फिलहाल ये सब कुछ जांच के दायरे में है."]}
{"Headline": "रूस में पढ़े-लिखे और स्किल वाले लोग क्यों छोड़ रहे हैं देश ", "Content": ["बीबीसी न्यूज़, रूसी सेवा ", "रूस के यूक्रेन पर हमले के बाद भड़के भीषण युद्ध के दौरान घर छोड़ कर जाने वाले ये लोग कौन हैं और कहां जा रहे हैं. ", "आख़िर वे पलायन क्यों कर रहे हैं? ", "स्वेतलाना उम्र के तीसरे दशक की शुरुआत में हैं. वो एक छोटे शहर की रहने वाली हैं. ", "18 साल की उम्र में वो मॉस्को आ गई थीं और यूनिवर्सिटी में भौतिकी से ग्रैजुएशन के बाद उन्होंने कई कंपनियों के लिए प्रोडक्ट मैनेजर का काम किया था. ", "वो कहती हैं, ’’मैंने कभी नहीं सोचा था कि रूस छोड़ूंगी. मैं मॉस्को में रिटायर होना चाहती थी.’’", "वो कहती हैं, ’’मैं रूस से प्यार करती हूं. मैंने यहां जीवन का आनंद लिया है.’’", "रूसी लोग यूक्रेन की लड़ाई शुरू होने से पहले भी देश छोड़ कर जाते रहे हैं. ", "ख़ास कर वो लोग देश से बाहर जा रहे थे जो 2014 में क्राइमिया को रूस की ओर से मिला लेने के क़दम से असहमत थे. ", "वो रूस के उन नियमों से भी नाराज़ थे, जिनमें सत्ता से असहमत लोगों को दंडित करना आसान हो गया था. ", "रूस से बाहर गए कई लोग बाल्टिक, यूरोपियन यूनियन के देशों और जॉर्जिया जैसे देशों में चले गए थे. ", "लेकिन स्वेतलाना के लिए 2022 में यूक्रेन पर रूस का हमला एक अहम मोड़ साबित हुआ. ", "स्वेतलाना कहती हैं, ’’जब युद्ध शुरू हुआ तो मुझे लगा कि ये जल्दी ख़त्म नहीं होगा. ये भी कि लोग विरोध करने सामने नहीं आएंगे.", "मैंने भावुक और तार्किक दोनों तरह से सोचने के बाद तय किया कि यहां से निकलना ही ठीक है.’’", "स्वेतलाना अब सर्बिया की राजधानी बेलग्रेड में हैं. ", "वो कहती हैं, ‘’मैं ख़ुद को जितना संभव हो सके अधिकारियों से बहुत ज्यादा बनाए रखना चाहती थी’’", "कई रूसी स्वेतलाना की तरह ही सोच रहे हैं. पहले पलायन करने वाले थोड़े से लोग थे लेकिन अब उनकी संख्या ज़्यादा हो गई है. ", "रूस  से बाहर जाने वालों की पहली लहर मार्च-अप्रैल में आई थी. ", "रूस से पहले पहल भागने वालों ने बीबीसी को बताया था कि वो युद्ध के ख़िलाफ़ हैं. वो इस बात से भी निराश थे कि रूसी लोग इस युद्ध के ख़िलाफ़ विरोध प्रदर्शन क्यों नहीं कर रहे हैं. ", "अलग-थलग महसूस करने और युद्ध के जोखिमों को देखते हुए उन्होंने रूस से बाहर जाना बेहतर समझा. ", "ऐसी कई रिपोर्टें आईं जिनमें कहा गया था कि नए रंगरूटों को ख़राब ट्रेनिंग और ऐसी किट्स दी गईं जो युद्ध के ख़तरों को देखते हुए पर्याप्त नहीं थीं.", "युद्ध शुरू होने के बाद रूस के लोगों और उनके परिवारों ने झुंड के झुंड वहां से निकलना शुरू कर दिया. जॉर्जिया और कज़ाखस्तान से लगी रूसी सीमाओं पर लोगों की लाइन लग गई. ", "रूसी राष्ट्रपति के आधिकारिक प्रवक्ता दमित्री पेस्कोव ने इस बात से इनकार किया है कि लोग समूहों में घर छोड़ कर जा रहे हैं. ", "अप्रैल ने रूसी अधिकारियों ने ‘ऑनलाइन कॉल-अप’ शुरू की. इसमें नए रंगरूटों के नाम एक डिज़िटल रजिस्टर में जोड़े जा सकते थे. ", "उन्हें कागज नहीं दिए जाते थे. नया सिस्टम लोगों को बाहर जाने से रोकने के लिए डिजाइन किया गया था. ", "इस बात का कोई सटीक आँकड़ा नहीं है कि कितने लोग रूस छोड़ कर जा चुके हैं लेकिन आंकड़ों के मुताबिक़ एक लाख से लेकर दस-बीस लाख से अधिक लोग घर छोड़ कर जा चुके हैं.  ", "रूसी रक्षा मंत्रालय ने मई में बताया था कि 2022  में 13 लाख रूस छोड़ कर जा चुके थे. ", "कई सूत्रों ने लोगों के पलायन के इस ट्रेंड की पुष्टि की है. ", "फोर्ब्स मैगजीन ने रूस के अंदर अलग-अलग विभागों मे काम करने वाले अधिकारियों के हवाले से बताया है कि 2022 में छह से दस लाख लोग देश छोड़ कर चले गए. ", "‘द बेल’ और ‘आरटीवीआई’ (रूस के दो स्वतंत्र मीडिया आउटलेट) ने भी इस बारे में तुलनात्मक आंकड़े प्रकाशित किए थे. ", "अगर आपके पास पैसा है आपको सेना में सेवा देने के लिए नहीं बुलाया गया है कि रूस छोड़ना तुलनात्मक तौर पर आसान है. ", "लेकिन रहने के लिए कोई स्थायी ठिकाना ढूंढना मुश्किल  है. ", "युद्ध शुरू होने के बाद ही कई देश खास कर यूरोपीय यूनियन के देशों और अमेरिका ने रूसी के लिए वीज़ा आवेदन की प्रक्रिया मुश्किल कर दी थी. ", "जिन लोगों का परिवार इन देशों में नहीं था या जो लोग वहां नौकरी नहीं कर रहे थे, उनके लिए वीज़ा हासिल करना मुश्किल हो गया था. ", "जॉर्जिया और आर्मीनिया जैसे देशों में इस तरह की पाबंदियां नहीं थीं. यहां रूसी कभी भी आ-जा सकते थे. आज भी यही हालात हैं. ", "कज़ाख़स्तान समेत कुछ देशों ने इस साल रूसी लोगों को आता देख अपने नियम बदल दिए थे. इन देशों ने अब इस संबंध में नियम बनाए हैं कि रूसी लोग यहां कितने दिन रह सकते हैं. ", "फ़िलहाल जिन लोगों को लौटने की संभावना नहीं दिख रही उन्हें उन देशों में रहने के लिए औपचारिक तौर पर आवेदन देना पड़ रहा है, जहां वे ठहरे हुए हैं. ", "हालांकि कई लोग यहीं से रूस में काम कर रही कंपनियों के लिए काम कर रहे हैं. ", "हमें पता चला है कि पिछले 15 महीनों के दौरान यूरोपियन यूनियन, बाल्कन, कॉकेसस और मध्य एशियाई देशों में 1,55,000 लोगों को अस्थायी रेजिडेंस परमिट मिल चुकी है. ", "यूरोपियन यूनियन एजेंसी फॉर असाइलम के आंकड़ों के मुताब़िक यूरोपियन यूनियन में राजनीतिक शरण के लिए 17 हजार लोगों ने आवेदन दिया था और इनमें से 2000 को ये मिल भी चुकी है. ", "रूसी गृह मंत्रालय के मुताबिक़ पिछले तीन साल की तुलना में 40 फीसदी अधिक लोगों ने विदेश जाने के लिए पासपोर्ट आवेदन भेजा है. ", "रूस-यूक्रेन युद्ध शुरू होने के बाद हमने रूस छोड़ने वाले दर्जनों लोगों से बात की है. ", "ये अलग-अलग पेशे के लोग हैं. कुछ हमारी तरह ही पत्रकार हैं. ", "लेकिन आईटी एक्सपर्ट्स, डिजाइनर,आर्टिस्ट, एकेडेमिक, वकील, डॉक्टर और पीआर स्पेशलिस्ट्स और भाषा के जानकार भी इनमें शामिल हैं. ज्यादातर की उम्र 50 साल से कम है.", "इनमें से कई पश्चिमी उदारवादी मूल्यों के समर्थक हैं और उम्मीद करते हैं के रूस एक न एक दिन लोकतांत्रिक देश बन जाएगा. इनमें से कुछ एलजीबीटीक्यू+ समुदाय से जुड़े  लोग हैं. ", "समाजशास्त्री फ़िलहाल रूसी आप्रवास के मौजूदा ट्रेंड का अध्ययन कर रहे हैं. ", "वो बताते हैं कि इस बात के सुबूत हैं कि जो लोग बाहर जा रहे हैं, वो उन लोगों से ज़्यादा युवा, ज़्यादा शिक्षित और ज़्यादा अमीर हैं, जो फ़िलहाल रूस में बने हुए हैं. ऐसे ज्यादातर लोग बड़े शहरों के रहने वाले हैं. ", "थॉमस सेंट्स पीटर्सबर्ग से हैं.", "वो कहते हैं, ’’मैं शांतिवादी हूं. मैं इस विचार से ही आतंकित हूं कि कोई मुझे किसी की हत्या करने के लिए भेजे. मैं 2014 से यूक्रेन के प्रति रूस की नीतियों के ख़िलाफ़ रहा हूं. हमला और नागरिकों की हत्या किसी भी स्थिति में मंज़ूर नहीं की जा सकती.’’", "एक समलिंगी पुरुष के तौर पर वो अपनी सुरक्षा को लेकर चिंतित हैं.", "थॉमस ने स्वीडन में राजनीतिक शरण के लिए आवेदन दिया है. ", "उन्होंने अधिकारियों को समझाने की कोशिश की है क्यों रूस लौटना उनके लिए ख़तरनाक साबित हो सकता है. उनके आवेदन को ख़ारिज कर दिया गया है लेकिन उन्होंने इस फ़ैसले के ख़िलाफ़ अपील की है. ", "‘’एक सप्ताह बाद हम सब दोस्त इकट्ठा हुए और यहां से बाहर जाने का फैसला कर लिया’’.", "सर्गेई ने कहा, ‘’युद्ध शुरू होते ही हमने यूक्रेन की ओर मिलिट्री किट ले जाए जाते देखा. घायलों से अस्पताल भरे पड़े थे. रोस्तोव एयरपोर्ट को सिविलियन फ्लाइट्स के लिए बंद कर दिया था. हालांकि वे कई विमान थे लेकिन हमें पता था कि वे कहां जा रहे हैं.’’", "सितंबर में पुतिन की ओर से सेना को नए सिरे से भाषण दिए गए भाषण के बाद सर्गेई की मां ने उन्हें अपना सामान बांध कर वहां से निकलने को कहा. ", "जबकि कुछ दिनों पहले ही उनकी मां ने कहा था कि सर्गेई देशभक्ति नहीं दिखा रहे हैं. सर्गेई सारी रात सफ़र कर जॉर्जिया पहुंचे. वो अब यहीं रह रहे हैं. ", "सर्गेई बताते हैं, ‘’मेरी पत्नी और बच्चे अभी भी रूस में हैं. मुझे उनका वहां का भी खर्च भी उठाना पड़ा रहा और यहां भी मैं खर्च कर रहा हूं. मैं दो नौकरी कर रहा हूं. रूस की कंपनी के यहीं से काम कर रहा हूं. यहां भी एक दोस्त के छोटे कारोबार के लिए काम कर रहा हूं.’’", "वो कहते हैं, ’’मैं अपने परिवार को रूस से निकालने के लिए पैसे इकट्ठा कर रहा हूं.’’", "उनकी पत्नी पहले बाहर रूस के दक्षिणी शहर रोस्तोव-ऑन-दोन के रहने वाले सर्गेई का कहना है कि दिक्क़तें अब दूसरी हैं. ", "वो फ़िलहाल जॉर्जिया में हैं. जिस दिन रूस ने यूक्रेन पर हमला किया उस दिन उन्होंने अपने कई दोस्तों को फोन किया. और सब ने युद्ध को बुरी ख़बर बताया.’’", "वो कहते हैं, ‘’हुआ ये कि युद्ध शुरू होते अर्थव्यवस्था में गिरावट शुरू हो गई.’’ ", "जाने के लिए तैयार नहीं थीं लेकिन अब उन्हें लगता है कि जिंदगी कहीं बाहर तलाशने का समय आ गया है.’’", "रूसी अधिकारियों ने रूस के लोगों के पलायन से पड़ने वाले असर को नजरअंदाज़ करने की कोशिश की है. ", "हज़ारों पढ़े-लिखे और अमीर रूसियों के बाहर जाने के असर को कम करके दिखाने की कोशिश कर रहे हैं. इस पलायन का अर्थव्यवस्था पर असर साफ़ दिख रहा है. ", "रूस का सबसे बड़ा बैंक, अल्फा बैंक का आकलन है कि रूस में काम करने वाले लोगों का 1.5 फीसदी हिस्सा बाहर जा चुका है. जो लोग देश छोड़ कर गए हैं वो उच्च दक्षता वाले पेशेवर लोग हैं. ", "कंपनियां कर्मचारियों की कमी की शिकायत कर रही हैं. उनका कहना है कि उन्हें भर्तियों में दिक्कतें आ रही हैं. ", "रूस के केंद्रीय बैंक ने बताया है कि युद्ध के शुरुआती दो चरणों में रूसी अपने खातों से 1.2 ट्रिलियन रूबल ( 15 अरब डॉलर) निकाल लिए थे. 2008 के वित्तीय संकट के बाद रूस में ऐसा संकट नहीं दिखा था. ", "रशा नेशनल एकेडमी ऑफ साइंस के अर्थशास्त्री सर्गेई स्मिरनोव का कहना है कि अभी का रुझान तो यही है कि पढ़े-लिखे और अपने काम में दक्ष लोग देश छोड़ने का रास्ता तलाश रहे हैं. ", "वो कहते हैं, ‘’अब यहां कार या जूतों की मरम्मत करने वाले लोगों की मांग ज्यादा होने वाली है. मैं ये तो नहीं कहता कि कयामत आ जाएगी लेकिन इस हालात से रूस में समय के साथ उत्पादकता कम हो जाएगी.’’", "उनका कहना है कि ये रुझान बड़े शहरों को ज्यादा प्रभावित करेगी. मॉस्को, सेंट पीटर्सबर्ग और येकतेरिनबर्ग जैसे शहरों को यह संकट ज्यादा परेशान करेगा’’", "सर्गेई स्मिरनोव कहते हैं, ‘’ रूस के ज्यादातर हिस्से में लोगों को भले ही इस हालात का अहसास न हो क्योंकि छोटे शहरों और गांवों में जीवनस्तर उतना ऊंचा नहीं है और आगे भी यहां ऐसे ही हालात रहने वाले हैं.’’", "इस बीच, बेलग्रेड में रहने वाली स्वेतलाना का रूस लौटने का कोई इरादा नहीं है. ", "वो कहती हैं,’’ मैं फ़िलहाल मोल्डोवा के स्टार्ट-अप में काम कर रही है. लेकिन मैंने हाल में नीदरलैंड में नौकरी के लिए आवेदन दिया है.’’", "तिबलिसी में रह रहे सर्गेई भी यूरोप में नौकरी के लिए आवेदन दे रहे हैं. लेकिन फ़िलहाल उनकी ज़िंदगी कठिन है. ", "वो कहते हैं, ‘’मेरे पास कोई साप्ताहिक छुट्टी नहीं होती. कभी-कभी तो मैं रात में पूरी नींद भी नहीं ले पाता हूं. मैं तो अब कार में ही झपकी ले लेता हूं.’’ ", "फ़िलहाल स्वीडन में रहने वाले थॉमस को उम्मीद है कि उन्हें जबरदस्ती रूस नहीं भेजा जाएगा क्योंकि वहां समलैंगिकों के साथ दुर्व्यवहार होने का डर है. फ़िलहाल वो स्वीडिश सीखने की कोशिश कर रहे हैं ताकि कोई भी काम मिल जाए. "]}
{"Headline": "राहुल गांधी को अमेरिका के दौरे से क्या हुआ हासिल?", "Content": ["बीबीसी संवाददाता, दिल्ली", "अमेरिका के राष्ट्रपति जो बाइडन ने एक बार भारतीय मूल की अमेरिकी वैज्ञानिक स्वाति मोहन के साथ फ़ोन कॉल के दौरान कहा था कि ये क़ाबिले तारीफ़ है कि भारतीय मूल के अमेरिकी देश पर छा रहे हैं. ", "उन्होंने कहा था- आप, मेरी उपराष्ट्रपति कमला हैरिस और मेरा भाषण लिखने वाले विनय रेड्डी, आप लोग तारीफ़ के क़ाबिल हैं.", "इसे भारतीय अमेरिकी डायस्पोरा के बढ़ते प्रभाव के रूप में देखा गया. ", "शायद इसलिए राष्ट्रपति बाइडन ने अपनी टीम में 130 भारतीय डायस्पोरा के लोगों को नियुक्त किया है. ", "भारतीय अमेरिकी वहाँ दूसरे सबसे बड़े प्रवासी समूह हैं.", "अमेरिकी जनगणना ब्यूरो की ओर से 2018 में हुए अमेरिकी सामुदायिक सर्वेक्षण (एसीएस) के आँकड़ों के अनुसार अमेरिका में भारतीय मूल के 42 लाख लोग रहते हैं. इनमें एक बड़ा अनुपात (38 प्रतिशत) अमेरिकी नागरिक हैं.", "भारतीय प्रवासी अमेरिका की आबादी का एक प्रतिशत हैं, लेकिन वो कुल आयकर का छह प्रतिशत भुगतान करते हैं. ", "कुल मिलाकर आईटी, शिक्षा और फ़ाइनेंस के क्षेत्र में भारतीय समुदाय की कामयाबी अन्य अमेरिकी समुदायों के लिए एक मिसाल है. ", "भारतीय मूल के लोगों की अमेरिकी समाज और अमेरिका की राजनीति में बढ़ती इज़्ज़त और अहिमयत का अंदाज़ा अमेरिका के दौरे पर जाने वाले भारत के पूर्व प्रधानमंत्रियों को भी था.", "लेकिन इस बात से इनकार नहीं किया जा सकता कि उनकी अहिमयत का सही अंदाज़ा और उन्हें भारत के और अपने हित में इस्तेमाल करना सबसे पहले नरेंद्र मोदी ने करना शुरू किया था, जब वो मई 2014 में प्रधानमंत्री बनने के बाद पहली बार सितंबर के महीने में अमेरिका के सरकारी दौरे पर गए थे.", "कांग्रेस नेता राहुल गांधी भी ब्रिटेन और सिंगापुर जैसे देशों में भारतीय मूल के लोगों को संबोधित कर चुके हैं. ", "लेकिन उनका अमेरिका का ताज़ा दौरा ज़्यादा सार्थक माना जा रहा है. ", "उन्होंने पिछले सप्ताह अमेरिका के अपने छह दिवसीय दौरे को पूरा किया और उनकी यात्रा ने अमेरिका में भारतीय समुदाय के उन लोगों की शिकायत दूर कर दी है, जो कहते थे कि मोदी के अलावा उनसे मिलने देश के दूसरे नेता नहीं आते थे.", "अब सवाल ये है कि राहुल गांधी को अमेरिकी दौरे से क्या लाभ हुआ? ", "कांग्रेस पार्टी के प्रवक्ता अखिलेश प्रताप सिंह कहते हैं, \"दुनिया ने उनको बड़े चाव से सुना और दुनिया में बहुत अच्छा असर छोड़ कर आए हैं राहुल जी.\"", "राहुल गांधी कांग्रेस पार्टी के अध्यक्ष रह चुके हैं और संसद की सदस्यता गँवाने के बाद वो अमेरिका गए थे. ", "अखिलेश प्रताप सिंह आगे कहते हैं, \"आज की तारीख़ में राहुल गांधी आधिकारिक तौर पर तो कुछ नहीं हैं. ना संगठन में, ना सरकार में और ना ही सदन में. लेकिन उनकी दुनिया में एक जगह है, उनकी एक आवाज़ है, एक विज़न है जिसे दुनिया जानना चाहती है.\"", "उन्होंने कहा कि इस बात को न तो भारत में नज़रअंदाज़ कर सकते हैं ना दुनिया में. कोई नेता ऐसा है जो सत्ता से हट जाए और इतने चाव से कोई उनसे सुनने जाता है? बीजेपी को ही देख लीजिए, किसी पूर्व पीएम को किसी ने पूछा है?", "राहुल गांधी का अमेरिका का दौरा ऐसे समय में हुआ है, जब कर्नाटक विधानसभा चुनाव में कामयाबी से पार्टी का मनोबल बढ़ा है और पार्टी अगले साल आम चुनाव की तैयारी में अभी से जुट गई है. ", "दक्षिणपंथी राजनीतिक, विदेश नीति विशेषज्ञ और भाजपा के सदस्य डॉ. सुव्रोकमल दत्ता कहते हैं, \"संक्षेप में राहुल गांधी की अमेरिका यात्रा का विश्लेषण किया जाए, तो ऐसा लगता है कि अमेरिका में भारत विरोधी और पाकिस्तान समर्थक दर्शकों के सामने कुछ सस्ते राजनीतिक आधारहीन स्टंट के अलावा उन्हें राजनीतिक रूप से कुछ भी हासिल नहीं हुआ है.\" ", "लेकिन अखिलेश प्रताप सिंह के मुताबिक़ अमेरिका के दौरे से राहुल गाँधी की बातें और उनके विचार दुनिया वालों तक पहुँचे हैं और इसलिए उनका ये दौरा कामयाब रहा. ", "वे कहते हैं, \"राहुल गांधी को दुनिया के हर फ़ील्ड के लोग सुनना और उनकी राय जानना चाहते हैं. उनको सुनने के बाद सबको लगता है कि हर फ़ील्ड में उनकी जानकारी कितनी गहरी है. वो लोग भी राहुल जी को सुनने के बाद स्वीकार कर रहे हैं कि इस आदमी में देश और दुनिया को एक नई दिशा देने की क्षमता है और विज़न भी है.\"", "लेकिन सत्तारूढ़ बीजेपी की नज़रों में राहुल गांधी के अमेरिका के दौरे से उन्हें कोई फायदा नहीं हुआ.", "डॉ. दत्ता कहते हैं, \"पश्चिम के साथ राहुल गांधी का रोमांस उन्हें कोई ख़ूबसूरत रोमांटिक कहानी नहीं देता, बल्कि उनकी भारत वापसी पर उन्हें आलोचनाओं का सामना करना पड़ता है. अतीत में ब्रिटेन के कैंब्रिज विश्वविद्यालय में भारत विरोधी नारे उनके लिए कोई आशीर्वाद नहीं थे.\" ", "वॉशिंगटन में मौजूद वरिष्ठ पत्रकार अजित साही कहते हैं कि भारतीय विपक्षी नेता राहुल गांधी का पिछले सप्ताह अमेरिका का दौरा दो मामलों में सफल रहा.", "वे बताते हैं, \"पहला, नौ वर्षों में पहली बार, उन्होंने वॉशिंगटन डीसी में भारतीय प्रधान मंत्री नरेंद्र मोदी के अलावा एक और आवाज़ को नीति बनाने वालों के सामने लाया. दूसरा, उनके दौरे ने नौ वर्षों में पहली बार, उन हज़ारों भारतीय अमेरिकियों को एक अवसर प्रदान किया, जो मोदी की राजनीति से ख़ुद को अलग देखते हैं और अलग-अलग शहरों में बड़े समूहों में इकट्ठा होते हैं और एकजुटता और शक्ति का प्रदर्शन करते हैं.\"", "लेकिन उनका ये भी मानना है कि ऐसा नहीं है कि बाइडन प्रशासन मोदी से मुँह मोड़ लेगा.", "अजित साही कहते हैं, \"निश्चित रूप से, कोई भी यह दावा नहीं कर रहा है कि अमेरिकी सरकार मोदी से मुँह मोड़ने जा रही है. जब तक वे अमेरिका की विदेश नीति के साथ चलते हैं. देखा जाए, तो भारत की यूक्रेन नीति को छोड़कर मोदी का अमेरिका को गले लगाना असाधारण रहा है.\"", "उनका कहना है कि राहुल गांधी की एक यात्रा से अमेरिका का वो रुख़ नहीं बदलने वाला, जिस तरह वो भारत या नरेंद्र मोदी के साथ डील करता है.", "न्यूयॉर्क में वरिष्ठ पत्रकार सलीम रिज़वी के मुताबिक़ राहुल गाँधी के दौरे का असल मक़सद आगामी लोकसभा चुनाव के लिए समर्थन हासिल करना था. ", "वे कहते हैं कि प्रधानमंत्री मोदी के बाद राहुल गांधी भी 2024 के लोकसभा चुनाव के लिए समर्थन जुटाने का प्रयास कर रहे हैं. वो और उनकी पार्टी उन्हें मुख्य विपक्षी नेता के तौर पर स्थापित करना चाहती है. ", "रिज़वी कहते हैं, ''कई भारतीय अमेरिकी और एनआरआई चुनावों के दौरान भारत में रहने वाले अपने परिवारों के संपर्क में रहते हैं. उन्हें प्रभावित करते हैं, अपने पसंदीदा नेताओं के लिए कैम्पेन भी करते हैं, तो इसे सीधे-सीधे समर्थन जुटाने के प्रयास के तौर पर देखा जाना चाहिए.''", "भारतीय डायस्पोरा के लोग ब्रिटेन और ऑस्ट्रेलिया समेत कई देशों में कामयाब हैं लेकिन ये कहना ग़लत न होगा कि भारतीय नेता अमेरिका में भारतीय समुदाय के लोगों तक पहुँचने की ज़्यादा कोशिश करते हैं.", "ऐसा इसलिए कि उनमें से कई के रिश्तेदार भारत में रहते हैं और चुनाव के समय वो ख़ुद देश आकर अपनी पार्टियों के लिए काम भी करते हैं.", "लेकिन इससे भी अहम बात ये है कि भारतीय डायस्पोरा के ज़रिए दुनिया के सबसे शक्तिशाली देश अमेरिका की सरकार तक उनकी पहुँच आसान हो सकती है. इस तरह का फ़ायदा किसी दूसरे देश की सरकार को नसीब नहीं.  ", "अमेरिका में 'इंडिस्पोरा' नामी एक संस्था है, जिसका काम भारतीय मूल के लोगों से तालमेल बढ़ाना है. ", "इसकी एक सूची के अनुसार, 40 से अधिक भारतीय-अमेरिकी अमेरिका भर में विभिन्न कार्यालयों के लिए चुने गए हैं.", "चार प्रतिनिधि सभा में हैं- डॉ. अमी बेरा, रो खन्ना, राजा कृष्णमूर्ति और प्रमिला जयपाल.", "इस सूची में चार मेयर भी शामिल हैं. इसके अलावा, उद्योग और व्यापार जगत में भी भारतीय मूल के लोग छाए हुए हैं. ", "गूगल के चीफ़ भारतीय-अमेरिकी सुंदर पिचाई और माइक्रोसॉफ्ट के सत्या नडेला के साथ दो दर्जन से अधिक भारतीय-अमेरिकी अमेरिकी कंपनियों का नेतृत्व कर रहे हैं.", "टेक्सस के ह्यूस्टन की फ़ातिमा अज़ीज़ पेशे से डॉक्टर हैं, लेकिन ख़ाली वक़्त में वे भारतीय समुदाय में सोशल वर्क करती हैं. ", "उनका कहना है कि अमेरिकी प्रशासन तक अगर किसी सरकार की इसके प्रवासियों के माध्यम से पहुँच हो,तो सरकार के कई काम आसान हो जाते हैं. ", "वे कहती हैं, \"आप वॉशिंगटन डीसी आकर देखिए, दुनिया भर के नेता आते हैं और सब चाहते हैं कि व्हाइट हाउस के ओवल ऑफ़िस (राष्ट्रपति के दफ़्तर में) तक उनकी पहुँच हो. हर तरह के काम करवाने के लिए दुनिया भर की सरकारें यहाँ लॉबी कराती हैं. भारत भी करता है लेकिन उसका काम और आसान हो जाता है, क्योंकि भारतीय मूल के दर्जनों लोग बाइडन प्रशासन में काम करते हैं.\"", "नरेंद्र मोदी को इसका अंदाज़ा 2014 से पहले हो चुका था, जब वहाँ की सरकार ने उनके अमेरिका आने पर प्रतिबंध लगा दिया था और प्रवासियों की कोशिशों से इस प्रतिबंध को हटाने में आसानी हुई थी. ", "राहुल गांधी और देश के दूसरे नेता भी अब इस समुदाय की अहमियत को बख़ूबी समझते हैं.", "भारत में बैठे और भारतीय मीडिया पर नज़र डालने से ऐसा लगता है कि अमेरिका में भारतीय मूल के सभी लोग मोदी समर्थक हैं. लेकिन क्या ये सही है? ", "लंदन में वरिष्ठ पत्रकार प्रसून सोनवलकर ये कहना उचित है कि प्रवासी भारतीयों में मोदी को व्यापक समर्थन हासिल है, जो आरएसएस से जुड़े संगठनों द्वारा कई सालों और दशकों तक विदेशों में किए कामों का भी परिणाम है. ", "लेकिन न्यूयॉर्क में भारतीय मूल के आर्टिफिशियल इंटेलिजेंस क्षेत्र के माहिर योगेश शर्मा कहते हैं कि अमेरिका में भारतीय डायस्पोरा विचारों के आधार पर विभाजित है. ", "वो कहते हैं, \"विचारधाराओं के आधार पर भारतीय डायस्पोरा को कई श्रेणियों में बाँटा जा सकता है:   प्रवासी भारतीयों का एक वर्ग दक्षिणपंथी है और वे पिछली सरकार की अल्पसंख्यक तुष्टिकरण नीति से परेशान हैं और तब तक बीजेपी का समर्थन करते रहेंगे जब तक कि कांग्रेस पार्टी न्यूट्रल ग्राउंड पर नहीं आ जाती या देश में जारी धर्मांतरण की आलोचना नहीं करती और दो से अधिक बच्चों की नीति के लिए अल्पसंख्यक की आलोचना नहीं करती और समान नागरिक क़ानून का समर्थन नहीं करती.\"", "वे आगे कहते हैं- दूसरी श्रेणी प्रवासी भारतीयों के उस वर्ग की है, जो ऑपरेशन ब्लू स्टार (कांग्रेस के समय 1984 में हुआ था) के कारण राहुल का समर्थन नहीं कर रहा है. या तो वे मोदी का समर्थन कर रहे हैं या केजरीवाल का.", "योगेश शर्मा तीसरी श्रेणी उन लोगों की बताते हैं, जो ये समझते हैं कि वे बहुसांस्कृतिक, आपस में जुड़ी हुई दुनिया में रहते हैं और ये मानते हैं कि उन्हें शांतिपूर्ण तरीक़े से बढ़ने की आवश्यकता है.", "वे कहते हैं, \"वे समझते हैं कि भारत के बाहर दुनिया भारतीयों को महात्मा गांधी के नाम से जानती है और जो मोदी, भाजपा और इसके आईटी सेल द्वारा फैलाए गए झूठ से तंग आ चुके हैं. जो मोदी की मार्केटिंग की नौटंकी से तंग आ चुके हैं. यह वर्ग राहुल की तरफ़ से और भी अधिक \"भारत जोड़ो जैसी यात्रा\" देखना चाहता है. वे निश्चित रूप से मानते हैं कि राहुल में क्षमता है लेकिन उन्हें ज़मीन पर काम करने और भारतीय लोगों के साथ अधिक संपर्क विकसित करने की ज़रूरत है ताकि वे उनके नेता बन सकें.\"", "वरिष्ठ पत्रकार प्रसून सोनवलकर बताते हैं कि कई बार चुनाव के दौरान, प्रवासी भारतीयों का समूह देश में वापस लौटता है और अपनी पार्टी और उम्मीदवार का प्रचार करता है.", "जो देश में आकर प्रचार नहीं कर पाते हैं, वो फ़ोन कॉल और दूसरे संचार माध्यमों से अपने परिवार और दोस्तों से बात करके प्रचार करते हैं. अब तो विदेश में रहने वाले भारतीय भी वोट के लिए रजिस्ट्रेशन कर सकते हैं और देश आकर वोट डाल सकते हैं इसलिए इन्हें वोट बैंक की तरह भी देखा जाता है. ", "प्रसून सोनवलकर कहते हैं, ''भारतीय डायस्पोरा हमेशा से अहम रहा है. ख़ासकर व्यापार, निवेश और सांस्कृतिक संबंधों के संदर्भ में. मीडिया और सूचना तकनीक अब दुनियाभर में है, जिसकी वजह से भारतीय मूल के लोगों को वैश्विक पहचान मिली है. भारतीयों ने दूसरे देशों के सार्वजनिक जीवन में अपनी भागीदारी बढ़ाई है. भारतीय डायस्पोरा के लिए अब भारत में घट रही घटनाओं ख़ासतौर पर राजनीतिक घटनाओं को जानना, उन्हें फ़ॉलो करना और उन पर रिस्पॉन्स करना आसान है.''", "अब 21 जून को प्रधानमंत्री मोदी भी अमेरिका के दौरे पर निकलेंगे, जहाँ वो भारतीय समुदाय के लोगों को भी संबोधित करेंगे.", "उनकी पिछली सभाओं में हज़ारों लोग आए थे. डायस्पोरा में भरपूर जोश था, लोग \"मोदी, मोदी\" के नारे लगा रहे थे. इस बार भी कुछ ऐसा ही होने की उम्मीद है.", "इसके अलावा 21 जून को योग दिवस में भी नरेंद्र मोदी बढ़-चढ़ कर हिस्सा लेंगे. ", "योगेश शर्मा कहते हैं कि मोदी की सभाओं में गुजरातियों की एक बड़ी भीड़ होती है और उन्हें उनका पूरा समर्थन होता है. ", "वो कहते हैं, \"राहुल की सभाएँ कॉन्फ्रेंस हॉल और विश्वविद्यालयों तक ही सीमित थीं. ये मोदी के विपरीत है, जो स्टेडियम में भीड़ जुटाना पसंद करते हैं और गुजराती समुदाय के लोग अपने साथी गुजराती का समर्थन करने के लिए बड़ी संख्या में आते हैं.\"", "योगेश आगे कहते हैं, \"इसलिए सतही तौर पर यह लग सकता है कि मोदी राहुल के दौरे पर भारी पड़ रहे हैं. साथ ही, राहुल का कोई भी कार्यक्रम उप राष्ट्रपति, राष्ट्रपति या किसी अन्य विपक्षी रिपब्लिकन पार्टी के नेताओं के साथ नहीं था. ऐसा लग सकता है कि मोदी बढ़त हासिल कर रहे हैं, लेकिन ज़मीनी हक़ीक़त धीरे-धीरे बदल रही है. दक्षिणपंथियों के अलावा, प्रवासी भारतीयों का एक वर्ग मोदी या उनके किसी भी मार्केटिंग हथकंडे या भाषणों से प्रभावित नहीं है.\"    ", "फ़ातिमा अज़ीज़ कांग्रेस की समर्थक हैं, लेकिन वो कहती हैं कि वो रियलिस्टिक भी हैं.", "उन्हें लगता है कि राहुल गाँधी के दौरे को लोग शायद अधिक दिनों तक याद न रखें, क्योंकि 21 और 22 जून को नरेंद्र मोदी अमेरिका में छाए रहेंगे.", "वे कहती हैं कि मोदी का ये स्टेट विज़िट है और पूरा अमेरिका मीडिया इसे दिखाएगा. भारतीय मीडिया में भी शोरग़ुल काफ़ी होगा और लोगों को वो दृश्य ज़्यादा याद रहेगा.", "(बीबीसी हिन्दी के एंड्रॉएड ऐप के लिए आप यहां ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "सेंगोल क्या है जिसे पीएम मोदी ने नए संसद भवन में स्थापित किया है", "Content": ["नए संसद भवन के उद्घाटन के साथ ही जो कुछ नई परंपराएं शुरू होंगी, उनमें सेंगोल को स्थापित करना भी शामिल है. ", "प्रधानमंत्री नरेंद्र मोदी ने शनिवार को तमिलनाडु के अधीनम मठ से सेंगोल स्वीकार किया और इसे लोकसभा अध्यक्ष के आसन के पास स्थापित किया गया है.", "देश के गृह मंत्री अमित शाह का दावा है कि देश के पहले प्रधानमंत्री पंडित जवाहरलाल नेहरू ने 14 अगस्त, 1947 को तमिल पुजारियों के हाथों सेंगोल स्वीकार किया था.", "अमित शाह का ये भी कहना है कि नेहरू ने इसे अंग्रेज़ों से भारत को सत्ता हस्तांतरण के प्रतीक के तौर पर स्वीकार किया था. ", "बाद में इसे नेहरू ने एक म्यूज़ियम में रख दिया था और तब से सेंगोल म्यूज़ियम में ही रखा है.", "जानकारों का कहना है कि नेहरू ने इसे सत्ता हस्तांतरण के प्रतीक के तौर पर स्वीकार किया होगा, इसकी संभावना ना के बराबर है. ", "केंद्रीय गृहमंत्री अमित शाह ने बुधवार को पत्रकारों से बात करते हुए इसकी जानकारी दी कि नए संसद भवन में 'सेंगोल' को स्थापित किया जाएगा.", "अमित शाह ने कहा कि नए संसद भवन के उद्घाटन के दिन एक नई परंपरा भी शुरू होने जा रही है.", "इस प्रेस कॉन्फ़्रेंस में उन्होंने कई दावे भी किए.", "आइए जानते हैं कि उन्होंने क्या-क्या दावे किए.", "दिनभर: पूरा दिन,पूरी ख़बर", "लेकिन अमित शाह के दावे पर जानकारों की राय अलग है.", "'सेलेक्टेड वर्क्स ऑफ़ जवाहरलाल नेहरू' के संपादक प्रोफ़ेसर माधवन पलट ने ", "से बातचीत में कहा कि ऐसा कोई रिकॉर्ड नहीं है कि 'लॉर्ड माउंटबेटेन ने इसे प्रधानमंत्री नेहरू को दिया और नेहरू ने इसे स्वीकार किया.' ", "वो कहते हैं कि इसके दो कारण हैं, \"अगर माउंटबेटेन ने नेहरू को सत्ता हस्तानांतरण के प्रतीक के तौर पर ये सौंपा होता, तो इसका पूरा प्रचार भी किया जाता. सत्ता हस्तानांतरण के बारे में सभी तस्वीरों में भी ये होता, क्योंकि इस तरह के प्रचार का अंग्रेज़ बहुत ख़्याल रखते थे. सेंगोल ताजपोशी के दौरान क्वीन के राजदंड जैसा है और वे इसको प्रचारित करना पसंद करते. मुझे नहीं लगता कि माउंटबेटन ने इसे नेहरू को दिया था.\"", "उन्होंने कहा, \"दूसरी बात है कि नेहरू औपनिवेशिक देश की ओर से सत्ता के ऐसे किसी प्रतीक को कभी स्वीकार नहीं करते. ये प्रतीकवाद ग़लत है. उन्होंने सीधे केवल भारत की जनता, संविधान सभा, संविधान या इसके समकक्ष किसी संस्था से ही सत्ता को स्वीकार किया होगा.\"", "प्रोफ़ेसर पलट ने कहा, \"प्रतीक के रूप में नेहरू ने वायसरॉय से इसे नहीं लिया होगा. माउंटबेटन को गवर्नर जनरल बने रहने के लिए कहना एक बात है, लेकिन नेहरू ने प्रतीक के रूप में जिस अंतिम बात की इजाज़त दी होगी, वो इसी किस्म की रही होगी.\"", "तमिनलनाडु के थंजावुर में स्थित तमिल यूनिवर्सिटी में आर्कियोलॉजी के प्रोफ़ेसर एस राजावेलु ने बीबीसी के सहयोगी पत्रकार इमरान क़ुरैशी से कहा, \"राजदंड या सेंगोल का तमिल में मतलब इंसाफ़ है. तमिल राजाओं के पास ये सेंगोल होते थे जिसे अच्छे शासन का प्रतीक माना जाता था. सिलापादिकरम और मनिमेiलाई, दो महाकाव्य हैं जिनमें सेंगोल की अहमियत पर प्रकाश डाला गया है.\"", "उनके मुताबिक़, \"दुनिया भर में प्रसिद्ध तिरुक्कुरल साहित्य में भी सेंगोल के बारे में ज़िक्र है.\"", "उन्होंने बताया, \"जब भारत आज़ाद हुआ तो प्रधानमंत्री बनने के बाद जवाहरलाल नेहरू को ये उपहार में दिया गया था. भारत के तत्कालीन गवर्नर जनरल सी. राजगोपालाचारी का नेहरू को सुझाव था कि ब्रिटिश हुकूमत की ओर से भारत को सत्ता सौंपे जाने को दर्शाने वाला यह एक प्रतीक था.\" ", "राजगोपालाचारी ने चोल साम्राज्य की परंपरा का ज़िक्र किया था, जिसमें राज्याभिषेक के समय राजा को 'राजदंड' सौंपा जाता है. ", "प्रो. राजावेलु कहते हैं, \"चूँकि सरकार उसी परंपरा का पालन करना चाहती थी, इसलिए अब इसे संसद में रखा जा रहा है.\"", "प्रोफ़ेसर राजन कुराई कृष्णन दिल्ली में डॉ. बीआर आंबेडकर यूनिवर्सिटी के स्कूल ऑफ़ कल्चर एंड क्रिएटिव एक्सप्रेशन में एंथ्रोपोलॉजी के एसोसिएट प्रोफ़ेसर हैं. ", "उन्होंने बीबीसी से कहा, \"लोकतंत्र की दो धाराएँ होती हैं. एक है लोगों द्वारा सेल्फ़ रूल, जिसे चुने हुए प्रतिनिधियों और उनके विपक्ष द्वारा चलाया जाता है. दूसरी है बाहरी ताक़तों के ख़िलाफ़ सामूहिक संप्रभुता. दूसरी धारा को चिह्न की ज़रूरत होती है. जैसे इंग्लैंड में किंग है या अमेरिका के व्हाइट हाउस में राष्ट्रपति. भारत की स्वतंत्रता के समय भी ऐसा ही कुछ हुआ था.\"", "प्रोफ़ेसर कृष्णन ने बताया, \"संभवतया नेहरू की इसमें दिलचस्पी नहीं थी क्योंकि वो एक गंभीर लोकतंत्रवादी थे और इन परंपरागत चीज़ों के प्रति उत्सुक नहीं थे. इसीलिए उन्होंने सेंगोल को इलाहाबाद म्यूज़ियम में भेज दिया.\"", "\"हालाँकि ये बहुत दिलचस्प है कि बीजेपी राजकीय सत्ता की विरासत में इच्छुक है. बीजेपी अमेरिका की रिपब्लिकन पार्टी की तरह केंद्रीकृत सत्ता की मांग करती है.\"", "जवाहरलाल नेहरू विश्वविद्यालय में इतिहास पढ़ाने वाले प्रोफ़ेसर पलट कहते हैं, \"तीसरी बात है- राजशाही का प्रतीक ऐसी चीज़ है जिसे नेहरू कभी बर्दाश्त नहीं करते. वो आग बबूला हो जाते.\"", "\"हम चोल महाराजाओं के शासनकाल के लिए इस तरह की बातें कर सकते हैं लेकिन नेहरू द्वारा राजशाही के प्रतीक को स्वीकार करने की बात बिल्कुल निरर्थक है. वो केवल ब्रिटिश राज ही नहीं, बल्कि राजशाही के ख़िलाफ़ भी लड़ रहे थे.\"", "प्रोफ़ेसर पलट के मुताबिक़, \"वो उनकी विरासत से बाहर निकालने की कोशिश कर रहे थे. बहुत संभावना है कि वो इसकी इजाज़त नहीं दे सकते थे. ये बहुत सामंती है.\" ", "हालाँकि प्रोफ़ेसर पलट स्वीकार करते हैं कि संभव है कि प्रधानमंत्री नेहरू ने किसी तरह का एक उपहार स्वीकार किया हो. लेकिन सत्ता हस्तानांतरण का नहीं. सत्ता के प्रतीक के तौर पर तो नहीं, बिल्कुल भी नहीं. ", "प्रोफ़ेसर माधवन पलट कहते हैं, \"इस मठ का मुखिया या उसका प्रतिनिधि कौन था जो नेहरू को सत्ता के प्रतीक के तौर पर कुछ भी सौंपता? उसका लोकतांत्रिक अधिकार क्या था? कुछ भी नहीं. अगर ये वाक़ई सत्ता हस्तानांतरण था तो इसके कुछ साक्ष्य होने चाहिए, कुछ रिकॉर्ड या ऐसा ही कुछ होना चाहिए न कि अधीनम (मठ) या एक ज्वैलर के कहे को सच माना जाए. ऐसे महत्वपूर्ण घटनाओं का आधिकारिक रिकॉर्ड होना चाहिए. लेकिन कहीं भी कुछ नहीं है.\"", "प्रोफ़ेसर पलट पूछते हैं, \"अगर सत्ता हस्तानांतरण का यह इतना महत्वपूर्ण प्रतीक है तो ये इलाहाबाद म्यूज़ियम में क्यों रख छोड़ा गया था और इसे बाहर आने में 75 साल क्यों लगे?\"", "इस बीच प्रमुख विपक्षी दल कांग्रेस समेत 19 पार्टियों ने संयुक्त बयान जारी कर नई संसद के उद्घाटन समारोह का बहिष्कार करने की घोषणा की है.", "इन 19 पार्टियों में बीएसपी, बीजेडी, टीडीपी, वाईएसआरसीपी, एआईएडीएमके, पीडीपी, बीआरएस शामिल नहीं हैं.", "समाचार एजेंसी एएनआई के अनुसार वाईएसआरसीपी ने नए संसद भवन के उद्घाटन समारोह में शामिल होने का फ़ैसला किया है.", "19 पार्टियों ने बयान जारी कर कहा है, \"राष्ट्रपति मुर्मू को पूरी तरह से दरकिनार करते हुए, नए संसद भवन का उद्घाटन करने का प्रधानमंत्री मोदी का निर्णय न केवल एक गंभीर अपमान है, बल्कि हमारे लोकतंत्र पर सीधा हमला है, जो इसके अनुरूप प्रतिक्रिया की मांग करता है.\"", "विपक्षी पार्टियों का कहना है कि भारत के संविधान के अनुच्छेद 79 में कहा गया है कि संघ के लिए एक संसद होगी जिसमें राष्ट्रपति और दो सदन होंगे जिन्हें क्रमश राज्यों की परिषद और लोगों की सभा के रूप में जाना जाएगा.", "अनुच्छेद 79 का हवाला देते हुए विपक्ष का कहना है कि राष्ट्रपति न केवल भारत में राज्य का प्रमुख होता है, बल्कि संसद का एक अभिन्न अंग भी होता है.", "विपक्ष के अनुसार राष्ट्रपति मुर्मू के बिना नए संसद भवन का उद्घाटन करने का निर्णय एक अशोभनीय कृत्य है जो राष्ट्रपति के उच्च पद का अपमान करता है.", "उनके अनुसार ऐसा करना संविधान के पाठ और भावना का भी उल्लंघन है.", "विपक्ष का आगे कहना है, \"जब लोकतंत्र की आत्मा को संसद से निष्कासित कर दिया गया है, तो हमें नई इमारत में कोई मूल्य नहीं दिखता.\"", ", "]}
{"Headline": "यमन: सात घंटे ऊंट की पीठ पर सवारी कर बच्चे को जन्म देने वाली मोना की कहानी", "Content": ["उत्तर-पश्चिमी यमन के महवीत प्रांत के एक गांव अल-मक़रा में रहने वाली 19 साल की मोना के लिए अस्पताल पहुंचना बड़ी चुनौती थी.", "नज़दीकी अस्पताल बानी साद में था, जो पहाड़ पर बने उनके घर से क़रीब 25 मील यानी 40 किलोमीटर दूर था. ", "देखा जाए तो घर से अस्पताल पहुँचने में उन्हें चार घंटे का वक़्त लगता. लेकिन सड़क न होने और ख़राब मौसम के कारण ये सफ़र तय करने में उन्हें सात घंटों का वक़्त लगा. ", "सफ़र के दौरान मोना लगातार प्रसव पीड़ा झेल रही थीं. वो कहती हैं, \"ऐसा लग रहा था कि ऊंट का हर क़दम मेरी जान ले लेगा.\"", "आधे रास्ते में जब ऊंट और आगे नहीं बढ़ सका तो मोना ऊंट की पीठ से उतर गईं. आगे का सफ़र उन्होंने अपने पति के साथ चलकर तय किया.", "यमन के महवीत प्रांत में बानी साद अकेला अस्पताल है जो हज़ारों महिलाओं के लिए इलाज का एकमात्र ठिकाना है. मोना के गांव से यहां तक पहुंचने के दो ही ज़रिए हैं, ऊंट की पीठ पर सवार होकर पहाड़ी रास्ता पार करना या फिर पैदल अस्पताल तक पहुंचना.", "मोना कहती हैं कि सफ़र के दौरान जितना वक़्त वो ऊंट पर सवार रहीं, उन्हें अपनी और अपने अजन्मे बच्चे की सुरक्षा की चिंता सताती रही.", "वह कहती हैं, \"पहाड़ी रास्ता ऊबड़-खाबड़ था, ये सफ़र मानसिक और शारीरिक तौर पर बेहद थकाने वाला था. कई बार ऐसा हुआ कि मैं अल्लाह से प्रार्थना कर रही थी कि वो मुझे अपने पास बुला ले और मुझे इस दर्द से निजात दे, और मेरे बच्चे को बचा ले.\"", "मोना को याद नहीं कि वो कब अस्पताल पहुंचीं और कब उनका इलाज हुआ. उन्हें बस इतना याद है कि जब उनकी आंख खुली तो उनका नन्हा बच्चा डॉक्टरों और दाई की गोद में था और किलकारियां मार रहा था. ", "मोना और उनके पति ने अपने बेटे का नाम जार्रा रखा है. जार्रा उन डॉक्टर का नाम है, जिन्होंने मोना और उनके बच्चे का इलाज कर उनकी जान बचाई थी.", "दिनभर: पूरा दिन,पूरी ख़बर", "अस्तपाल के आसपास के गांवों से यहां तक पहुंचने वाला रास्ता बेहद तंग और मुश्किलों भरा है. कुछ जगहों पर सड़क टूटी हुई तो सालों के युद्ध के कारण कुछ जगहों पर रास्ता बंद है. ", "बीते आठ सालों से यमन में सरकार समर्थित सेना (जिसे सऊदी अरब के नेतृत्व वाली गठबंधन सेना का समर्थन मिला हुआ है) और ईरान समर्थित हूती विद्रोही गुटों के बीच संघर्ष जारी है.", "इसका बड़ा असर यहाँ के गांवों और उन तक पहुंचे वाली सुविधाओं पर हुआ है. यहाँ अक्सर देखा जाता है कि महिलाएं और परिवार के दूसरे सदस्य पहाड़ी रास्ता पार कर अस्पताल पहुंचने में गर्भवती महिलाओं की मदद करते हैं.", "33 साल की सलमा अब्दू ने एक गर्भवती महिला को अस्पताल ले जाने में मदद की थी. वो कहती हैं कि सफ़र के दौरान आधे रास्ते में उन्होंने एक गर्भवती महिला का शव देखा. वो कहती हैं कि उनकी मौत रात को सफर करते हुए हुई थी.", "सलमा लोगों से महिलाओं और बच्चों पर रहम करने की गुहार लगाती हैं. वो कहती हैं, \"हमें सड़क चाहिए, अस्पताल और दवाओं की दुकानें चाहिए. हम एक तरह से इस घाटी में फंस गए हैं. इस तरह का कठिन सफ़र करते हुए कई लोग मौत की गोद में समा चुके हैं.\"", "हालांकि यहां मुश्किल केवल अस्पताल तक पहुंचना ही नहीं है, यहां एक परेशानी ग़रीबी भी है. कई परिवार ऐसे हैं, जिनके पास अस्पताल तक पहुंचने के संसाधन नहीं हैं. ", "यमन में काम कर रही संयुक्त राष्ट्र की संस्था, यूनाईटेड नेशन्स पॉपुलेशन फंड (यूएनएफ़पीए) के हिचाम नाहरो का कहना है कि यमन में हर दो घंटों में एक महिला की मौत प्रसूति के दौरान होती है, लेकिन उनकी जान बचाई जा सकती है.", "हिचाम नाहरो कहते हैं, \"यमन के ग्रामीण इलाक़ों में महिलाओं का नियमित हेल्थ चेक-अप भी नहीं हो पाता. गर्भवती महिला को वक़्त से पहले ब्लीडिंग होने या अचानक बेहद दर्द होने जैसे कई मामलों में उन्हें तुरंत मदद तक नहीं मिल पाती.\"", "यूएनएफ़पीए के अनुसार, कुछ ही मामलों में प्रशिक्षित डॉक्टरों की निगरानी में गर्भवती महिलाओं का इलाज किया जा रहा है और प्रसूति के एक तिहाई मामले की अस्पतालों तक पहुंच पा रहे हैं.", "संस्था का कहना है कि यमन की आधी से कम आबादी को अस्पताल पहुंचने के लिए कम से कम एक घंटे का सफ़र तय करना पड़ता है.", "हालांकि युद्ध से पहले यमन में हालात बेहतर थे ऐसा नहीं है, युद्ध से पहले भी यहां की स्वास्थ्य व्यवस्था की स्थिति ठीक नहीं थी. लेकिन युद्ध के कारण यमन की सड़कों और रहे-सहे अस्पतालों को भारी नुक़सान पहुंचा है. ", "मौजूदा हालात ऐसे हैं कि यहां ज़रूरत के वक़्त लोगों का अस्पताल तक पहुंचना लगभग असंभव हो गया है.", "रही अस्पतालों की बात तो न केवल प्रशिक्षित डॉक्टरों का अभाव है, बल्कि दवाओं और स्वास्थ्य उपकरणों का भी अभाव है. सड़कों और ढांचागत सुविधाओं पर होने वाला निवेश बीते सालों से बंद है.", "यूएनएफ़पीए के अनुसार यहां केवल पाँच में से एक अस्पताल में जच्चा-बच्चा के लिए ज़रूरी स्वास्थ्य सुविधाएं मौजूद हैं.", "मोना की कहानी यमन में गर्भवती महिलाओं को पेश आ रही मुश्किलों का एक उदाहरण मात्र है.", "यमन में 80 फ़ीसदी लोगों की निर्भरता राहत में मिल रहे सामान पर है. यहां एक जगह से दूसरी जगह जाने के लिए लोगों के पास कार जैसे किसी साधन की बात करना भी बेमानी है.", "हायलिया के पति ने अपने बचाए हुए पैसों का इस्तेमाल किराए पर मोटरसाइकिल लेकर अपनी पत्नी को अस्पताल पहुंचाने में किया. ये पैसे उन्होंने उस वक़्त से बचा कर रखे थे जब वो सऊदी अरब में काम करते थे.", "जब हायलिया को प्रसव पीड़ा शुरू हुई उनके देवर में उन्हें मोटरसाइकिल पर बांधा और उन्हें लेकर अस्तपाल की तरफ चल पड़े. लेकिन रास्ते में वो मोटरसाइकिल से गिर गईं.", "उन्हें किसी तरह धामार के हदाका स्वास्थ्य केंद्र पहुंचाया गया. इस वक़्त तक उनकी हालत बिगड़ गई थी. उन्हें तुरंत सर्जरी के लिए ले जाया गया.", "30 साल की हायलिया कहती हैं, \"मुझे लगा कि वो मेरे जीवन की आख़िरी घड़ी थी. मुझे नहीं लगा कि मेरी और मेरे बच्चे की जान बच सकेगी.\" ", "गर्भावस्था के दौरान डॉक्टरों ने उन्हें चेतावनी दी थी कि अधिक रक्तस्राव और गर्भाधारण से जुड़े कॉम्पिलकेशन्स के कारण घर पर प्रसूति कराना उनके लिए ख़तरनाक़ साबित हो सकता है.", "स्वास्थ्य केंद्र के डॉक्टरों ने कहा कि हायलिया ने एक बच्ची को जन्म दिया. उन्हें और उनकी बच्ची को आख़िरी घड़ी में बचाया गया. ", "हायलिया ने अपनी बच्ची का नाम अमाल रखा, अरब भाषा में इस शब्द का अर्थ है \"उम्मीद.\"", "वो कहती हैं \"मैं अपनी बच्ची को लगभग खो चुकी थी, आप कह सकते हैं कि इस युद्ध के कारण मैं अपनी ज़िंदगी खो चुकी थी. मेरी बच्ची ने मुझे एक नई उम्मीद दी है.\"", "लेकिन यमन को मिल रही अंतरराष्ट्रीय मदद धीरे-धीरे कम हो रही है और ऐसे में बानी साद जैसे अस्पतालों को मिल रही मदद भी कम होती जा रही है. अस्पताल के डॉक्टरों का कहना है कि उन्हें मांओं और बच्चों की चिंता है कि कहीं स्थिति ऐसी न हो जाए कि उन्हें ये चुनने को बाध्य होने पड़े कि वो किसका इलाज करें और किसका नहीं."]}
{"Headline": "बिंदास बोल कंडोम जब बन गया था आबादी कंट्रोल करने का मंत्र", "Content": ["लोगों से कंडोम शब्द को बार-बार तब तक बुलवाया जाये जब तक इस शब्द के इर्द-गिर्द शर्म और हिचक ख़त्म ना हो जाए.", "भले ही ये अभद्र या अश्लील लगे, लेकिन विज्ञापन लेखक आनंद सुस्पी ने 18 साल पहले ऐसा ही किया था जब लॉवी लिंटास में उनकी टीम ने 'कंडोम बिंदास बोल' विज्ञापन कैंपेन तैयार किया था.", "उत्तर भारत के 8 राज्यों में कंडोम की बिक्री में आ रही गिरावट के बाद भारत सरकार के सहयोग से ये यह अभियान साल 2006 में कंडोम के इस्तेमाल को बढ़ावा देने के उद्देश्य से किया गया था. ", "जिन आठ राज्यों में कंडोम की बिक्री गिर रही थी वहां पूरे भारत की कुल बिक्री का आधा कंडोम बिकता था. ", "इस अभियान में नाटकीय दृश्य पेश किए जाते थे और शर्मीले आदमी को दिखाया जाता था जिसमें पुलिसकर्मी जैसे किसी गंदे थाने में उदास बैठा कोई पुलिसकर्मी या किसी अदालत के बाहर लोगों से घिरा खड़ा कोई खड़ूस वकील और उसे सार्वजनिक तौर पर स्पष्ट और ऊंची आवाज़ में कंडोम कहने के लिए प्रोत्साहित करने वाले लोग.", "भीड़ में से कोई एक 'बोल बिंदास बोल' कहकर उसे तब तक प्रोत्साहित करता जब तक उनकी ज़बान से कंडोम शब्द ना निकल जाता.", "ये विज्ञापन न सिर्फ़ चर्चित हुआ बल्कि इसे संयुक्त राष्ट्र का पुरस्कार भी मिला. ये भारत में उन विज्ञापनों या परिवार नियोजन को लेकर जागरूकता अभियानों की शृंखला में शामिल था.", "इनमें मज़ाकिया स्लोगन या संदेश के ज़रिये तेज़ी से बढ़ रही जनसंख्या के मुद्दे की तरफ़ लोगों का ध्यान आकर्षित किया जाता था और लोगों को स्वस्थ सेक्स करने के लिए बढ़ावा दिया जाता था.", "भारत में इस तरह के स्लोगन सबसे पहले 1950 के दशक में उभरे थे जब भारत ने परिवार नियोजन के लिए अलग से विभाग ही बना दिया था. ", "ये दुनिया में अपनी तरह का पहला विभाग था. इस विभाग ने गर्भ निरोध को आक्रामकता के साथ बढ़ावा दिया और तेज़ी से बढ़ रही जनसंख्या रोकने के लिए नसबंदी जैसे उपायों को प्रोत्साहित किया.", "लोगों को कम बच्चे पैदा करने की अपील करने के लिए 'हम दो हमारे दो' और 'छोटा परिवार, सुखी परिवार' जैसी ध्यानाकर्षक लाइनों को बार-बार टीवी और रेडियो पर प्रसारित किया गया. ", "पोस्टर और अन्य हर संभव माध्यम के ज़रिए इन्हें घर-घर तक पहुंचाया गया. दीवारों और खंभों के अलावा ये लाइनें वाहनों पर होने वाली पेंटिंग का भी हिस्सा भी बन गईं.  कई बार देश के दूरस्थ इलाक़ों तक ये संदेश पहुंचाने के लिए हाथियों का भी इस्तेमाल किया गया.", "ये जागरूकता अभियान, जो अभी तक चल रहे हैं, भारत में परिवार नियोजन का पर्यायवाची बन गए.", "विशेषज्ञों का मानना है कि इन विज्ञापनों के ज़रिये गर्भ निरोध और जन्म नियंत्रण  जैसे संवेदनशील विषयों पर बात करने के लिए एक तरह का नया शब्दकोष भी सृजित हुआ. देश के बड़े हिस्सों पर अभी भी लोग शर्मिंदगी की वजह से इन विषयों पर बात करने से कतराते हैं.", "इस विषय पर किए गए शोधों से ये भी पता चला है कि भारतीय पुरुष अपनी रिलेशनशिप में शर्मिंदगी की वजह से सुरक्षित सेक्स के बारे में बात करने से कतराते हैं.", "दिनभर: पूरा दिन,पूरी ख़बर", "जनस्वास्थ्य विशेषज्ञ साश्वती बनर्जी ने भी ऐसे जागरूकता अभियानों के लिए काम किया है. वो कहती हैं कि 'बिंदास बोल' के पीछे का विचार सरल था- पुरुषों को बिना हिचक के कंडोम ख़रीदने के लिए प्रोत्साहित करना. ", "वो कहती हैं, \"क्योंकि, कंडोम कोई सामान्य शब्द नहीं है, शायद बुरा है, इसलिए इसे ढंक कर, इशारे से और दबी ज़ुबान में कहने की ज़रूरत होती है. हर कोई कंडोम का इस्तेमाल करता है और हर किसी को कंडोम का इस्तेमाल करना ही चाहिए.\"", "इस अभियान को कामयाब बनाने के लिए टीम ने 40 हज़ार कंडोम विक्रेताओं और कैमिस्टों के साथ साझेदारी की ताकि कंडोम और गर्भनिरोधकों की दृश्यता को बढ़ाया जा सके और पुरुष उनके इस्तेमाल को लेकर अधिक सहज हो सकें.", "सुस्पी कहते हैं, \"लेकिन आख़िर में जो सबसे ज़्यादा असरदार रहा वो था वही पुराना मज़ाक- पहले आप ज़ोर से हंसते हैं और फिर धीरे-धीरे संदेश को भी ग्रहण करते हैं.\"", "सरकार और निजी संस्थाओं ने विज्ञापन अभियानों पर काफ़ी पैसा और समय ख़र्च किया लेकिन सभी कामयाब नहीं रहे- कुछ को तो विरोध का भी सामना करना पड़ा.", "आलोचकों का ये भी कहना है कि बहुत से कार्यक्रम इसलिए भी कामयाब नहीं हो सके क्योंकि वो सिर्फ़ महिलाओं पर केंद्रित थे और पुरुषों को इनके छोर पर रखा गया था.", "बीबीसी मीडिया एक्शन की नेशनल क्रिएटिव डायरेक्टर और एक्ज़ीक्यूटिव प्रोड्यूसर राधारानी मित्रा कहती हैं, \"उन दिनों में, अगर आख़िरकार गर्भ-निरोधक इस्तेमाल करना ही पड़े तो  महिलाओं के पास पसंद का गर्भनिरोधक चुनने की कोई संस्था नहीं थी.\"", "ऐसे में गर्भ-निरोधक की पूरी ज़िम्मेदारी महिलाओं पर ही आन पड़ती लेकिन पुरुष, जो अधिकतर घरों के निर्णयकर्ता भी होते हैं,  परिवार नियोजन को लेकर अनजान और प्रतिरोधी बने रहते.", "ये ट्रेंड अभी भी चल रहा है. साल 2019 से 2021 के बीच देशभर में किए गए सर्वे में शामिल 38 प्रतिशत महिलाओं ने नसबंदी कराई हुई थी जबकि भारत में नसबंदी कराने वाले पुरुषों की संख्या सिर्फ़ 0.3 प्रतिशत ही है. ", "ये आंकड़े पांचवें राष्ट्रीय पारिवारिक स्वास्थ्य सर्वे (एनएफ़एचएस) के लिए जुटाए गए थे.", "जनस्वास्थ्य विशेषज्ञ आनंद सिन्हा कहते हैं, \"नारों के ज़रिये परंपरावादी परामर्श और समग्र सामाजिक विकास की व्यापक ज़रूरत को पूरा नहीं किया जा सकता है.\"", "लेकिन वो ये ज़रूर कहते हैं कि नारों के ज़रिए सामाजिक धारणाएं बदलीं और सकारात्मक माहौल तैयार हुआ.", "1975 के आपातकाल के दौरान, जब भारत में नागरिक अधिकार निलंबित कर दिए गए थे, तब भारत के परिवार नियोजन अभियान को भी झटका लगा था.", "इस दौरान, भारत सरकार ने दसियों लाख महिलाओं, पुरुषों और बच्चों की ज़बरदस्ती नसबंदी करवा दी थी. ", "सिन्हा कहते हैं, \"इस क़दम ने परिवार नियोजन अभियान को बदनाम कर दिया था और लोग गर्भनिरोध के विचार से ही घबराने लगे थे.\"", "इसके कई साल बाद तक सबसे बड़ी चुनौती परिवार नियोजन को फिर से पेश करना था और इसे 'अधिक स्वीकार्य और दोस्ताना बनाना था.'", "इसी समय, कंडोम बेचने वाली निजी क्षेत्र की कंपनियों ने गर्भनिरोधकों को युवाओं तक पहुंचाने के रचनात्मक तरीक़े खोजने शुरू किए. इसका नतीजा ये हुआ की ये अभियान अधिक आकर्षक बन गए और लोग इन्हें अपने आप से जोड़कर देखने लगे.", "1980 के दशक के अंतिम सालों में गर्भनिरोध तरीक़ों के विज्ञापन और प्रसार का नया और अधिक बड़ा अभियान शुरू हुआ. ये वो समय था जब पश्चिमी देशों में एचआईवी/एड्स बीमारी एक बड़ा ख़तरा बनकर उभर रही थी. मित्रा कहती हैं कि ये डर भी पैदा हो रहा था कि भारत जैसे घनी आबादी वाले देश में ये तेज़ी से फैल सकती है.", "\"सेक्स के विषय पर अब खुलकर और अधिक बात हो रही थी कंडोम को केंद्र में रखकर चलाए गए सामाजिक अभियान सामान्य हो गए थे.\"", "इनमें सबसे यादगार है साल 2008 में आई कंडोम रिंगटोन ये 'कंडोम के सामान्यकरण' के लिए चलाए गए 360 डिग्री अभियान का हिस्सा थी.", "इस अभियान को बीबीसी मीडिया एक्शन ने बिल और मेलिंडा गेट्स फ़ाउंडेशन के सहयोग से चलाया था. ये भारत में एचआईवी की रोकथाम और सुरक्षित सेक्स को बढ़ावा देने के एक बड़े कार्यक्रम का हिस्सा थी. ", "इसमें एक मोबाइल रिंगटोन का इस्तेमाल किया गया था जिसमें 'कंडोम' शब्द को सुरीली आवाज़ में संगीत के साथ बार-बार दोहराया जाता था और ये सुरीली होने के साथ बेहद आकर्षक होने का अहसास देती थी. ", "इस अभियान में एक वीडियो विज्ञापन भी था. शादी समारोह के दौरान एक भारतीय पुरुष का फ़ोन पर कंडोम रिंगटोन बजने लगती है. ", "फ़ोन से बार-बार कंडोम शब्द किसी गीत की तरह सुनाई देता है और व्यक्ति हैरान और भौचक्का रह जाता है और फ़ोन को किसी तरह शांत करने की कोशिश करता है. आख़िर में सभी उसे देखकर मुस्कुराते हैं और ये अहसास देते हैं कि कंडोम एक स्वीकार्य शब्द है और इसका इस्तेमाल अच्छी बात है.", "मित्रा कहती हैं कि ये रिंगटोन वायरल हो गया था और इसे डाउनलोड करने के लिए 4 लाख 80 हज़ार से अधिक लोगों ने गुज़ारिश की थी. इसे अमेरिका में एनपीआर रेडियो ने बजाया था और जापान और इंडोनेशिया से लेकर दक्षिण अमेरिका और यूरोप तक में भी इसे बजाया जाता था.", "\"ये रिंगटोन दुनिया भर में सुर्ख़ी बना था, हर जगह इसने अवॉर्ड जीते थे, लेकिन इसका वास्तविक प्रभाव भी हुआ था, जो सबसे ज़्यादा अहम है.\"", "बनर्जी कहती हैं कि व्यवहार में बदलाव किसी जिगसॉ पहेली जैसा है. 'आप सभी हिस्सों को एक साथ जोड़ते हैं और फिर कहीं जाकर पूरी तस्वीर उभरती है.'", "\"और कई बार सिर्फ़ बातचीत शुरू करने से ही व्यवहार में बदलाव आ सकता है.\""]}
{"Headline": "मार्क्स की वो 5 बातें, जिनसे बदली हमारी ज़िंदगी", "Content": ["आप इस वीकेंड पर क्या करना चाहेंगे?", "लॉन्ग ड्राइव पर जाना चाहेंगे या फिर किसी लाइब्रेरी में जाकर किताबें पढ़ेंगे?", "क्या आप उनलोगों में से हैं जो अन्याय, गैर-बराबरी और शोषण को खत्म होते देखना चाहते हैं?", "अगर हां, तो आपके लिए आज का दिन यानी 5 मई बहुत ही ख़ास है. इस दिन कार्ल मार्क्स का जन्म हुआ था और आज उनका 201वां जन्मदिन है.", "जिन्होंने 20वीं शताब्दी का इतिहास पढ़ा होगा, वो इस बात से सहमत होंगे कि मार्क्स की क्रांतिकारी राजनीति की विरासत मुश्किलों भरी रही है.", "समाज में एक मजबूत सोशल इंजीनियरिंग उनकी विचारों से ही प्रेरित मानी जाती है. साम्राज्यवाद, आज़ादी और सामूहिक हत्याओं से उनके सिद्धांत जुड़ने के बाद उन्हें विभाजनकारी चेहरे के रूप में देखा जाने लगा.", "लेकिन कार्ल मार्क्स का एक दूसरा चेहरा भी है और वो है एक भावनात्मक इंसान का. दुनिया की बेहतरी में उनके विचारों का महत्वपूर्ण योगदान रहा है.", "कई लोगों इस वाक्य को एक बयान के तौर पर ले सकते हैं पर साल 1848 में, जब कार्ल मार्क्स कम्युनिस्ट घोषणापत्र लिख रहे थे, तब उन्होंने बाल श्रम का जिक्र किया था.", "अंतर्राष्ट्रीय श्रम संघ के साल 2016 में जारी आंकड़ों के मुताबिक आज भी दुनिया में दस में से एक बच्चा बाल श्रमिक है.", "बहुत सारे बच्चे कारखाना को छोड़कर स्कूल जा रहे हैं तो यह कार्ल मार्क्स की ही देन है.", "द ग्रेट इकोनॉमिस्ट की लेखिक लिंडा यूह कहती हैं, \"मार्क्स के साल 1848 में जारी घोषणापत्र में बच्चों को निजी स्कूलों में मुफ़्त शिक्षा देना उनके दस बिंदुओं में से एक था. कारखानों में बाल श्रम पर रोक का भी जिक्र उनके घोषणा पत्र मे किया गया था.\"", "दिनभर: पूरा दिन,पूरी ख़बर", "क्या आज आप दिन के 24 घंटे और सप्ताह के सात दिन काम करते हैं? काम के समय में लंच ब्रेक लेते हैं? एक उम्र के बाद आपको रिटायर होना और पेंशन उठाने का हक़ है?", "अगर आपका जबाव हां में है तो आप कार्ल मार्क्स को धन्यवाद कह सकते हैं.", "लंदन स्कूल ऑफ इकोनॉमिक्स के प्रोफेसर माइक सैवेज कहते हैं, \"पहले आपको ज़्यादा लंबे वक्त तक काम करने को कहा जाता था, आपका समय आपका नहीं होता था और आप अपने खुद की ज़िंदगी के लिए नहीं सोच पाते थे.\"", "कार्ल मार्क्स ने लिखा था कि कैसे एक पूंजीवादी समाज में लोगों को जीने के लिए श्रम बेचना उसकी मजबूरी बना दिया जाएगा.", "मार्क्स के अनुसार अधिकांश समय आपको आपकी मेहनत के हिसाब से पैसे नहीं दिए जाते थे और आपका शोषण किया जाता था.", "मार्क्स चाहते थे कि हमारी ज़िंदगी पर हमारा खुद का अधिकार हो, हमारा जीना सबसे ऊपर हो. वो चाहते थे कि हम आज़ाद हो और हमारे अंदर सृजनात्मक क्षमता का विकास हो.", "सैवेज कहते हैं, \"असल में मार्क्स कहते हैं कि हमलोगों को वैसा जीवन जीना चाहिए जिसका मूल्यांकन काम से न हो. एक ऐसा जीवन जिसका मालिक हम खुद हो, जहां हम खुद यह तय कर सकें कि हमे कैसे जीना है. आज इसी सोच के साथ लोग जीना चाहते हैं.\"", "आपका काम आपको खुशी देता है जब आपको अपने मन का काम करने को मिलता है.", "जो हम जीवन में चाहते हैं, या फिर तय करते हैं, उसमें रचनात्मक मौके मिले और हम उसका प्रदर्शन कर सके तो यह हमारे लिए अच्छा होता है.", "लेकिन जब आप दुखी करने वाला काम करते हैं, जहां आपका मन नहीं लगता है तो आप निराश होते हैं.", "ये शब्द किसी मोटिवेशनल गुरु के नहीं है बल्कि 19वीं शताब्दी के कार्ल मार्क्स ने कही थी.", "साल 1844 में लिखी उनकी किताब में उन्होंने काम की संतुष्टि को इंसान की बेहतरी से जोड़कर देखा था. वो पहले शख़्स थे जिन्होंने इस तरह की बात पहली बार की थी.", "उनका तर्क था कि हम अपना अधिकांश समय काम करने में खर्च करते हैं, इसलिए यह ज़रूरी है कि उस काम से हमें खुशी मिले.", "अगर समाज में कोई व्यक्ति ग़लत है, अगर आप महसूस कर रहे हैं कि किसी के साथ अन्याय, भेदभाव या ग़लत हो रहा है, आप उसके ख़िलाफ़ विरोध करें. आप संगठित हों, आप प्रदर्शन करें और उस परिवर्तन को रोकने के लिए संघर्ष करें.", "संगठित विरोध के कारण कई देशों की सामाजिक दशा बदली. रंग भेदभाव, समलैंगिकता और जाति आधारित भेदभाव के ख़िलाफ़ क़ानून बने.", "लंदन में होने वाले मार्क्सवादी त्योहार के आयोजकों में से एक लुईस निलसन के अनुसार, \"समाज को बदलने के लिए क्रांति की ज़रूरत होती है. हमलोग समाज की बेहतरी के लिए विरोध प्रदर्शन करते है. इस तरह आम लोगों ने आठ घंटे के काम करने का अधिकार पाया.\"", "कार्ल मार्क्स की व्याख्या एक दार्शनिक के रूप में की जाती है, पर निलसन इससे असहमत दिखते हैं. वो कहते हैं, \"जो कुछ भी उन्होंने लिखा और किया, वो एक दर्शन की तरह लगते हैं पर जब आप उनके जीवन और कामों को गौर से देखेंगे तो आप पाएंगे कि वो एक एक्टिविस्ट थे. उन्होंने अंतर्राष्ट्रीय कामगार संघ की स्थापना की. वो गरीब लोगों के साथ हड़ताल में शामिल हुए.\"", "निलसन कहते हैं, \"महिलाओं ने वोट देने का अधिकार कैसे प्राप्त किया? यह संसद से नहीं दिया, बल्कि इसलिए प्राप्त किया क्योंकि वो संगठित हुए और प्रदर्शन किया. हमलोग को शनिवार और रविवार को छुट्टी कैसे नसीब हुई? इसलिए नसीब हुई क्योंकि सभी मजदूर संगठित हुए और हड़ताल पर गए.\"", "आपको कैसा लगेगा अगर सरकार और बड़े बिजनेस घराने सांठगांठ कर लें? क्या आप सुरक्षित महसूस करेंगे अगर गूगल चीन को आपकी सारी जानकारी दे दे?", "कार्ल मार्क्स ने कुछ ऐसा ही महसूस किया था 19वीं शताब्दी में. हालांकि उस समय सोशल मीडिया नहीं था फिर भी वो पहले शख़्स थे जिन्होंने इस तरह के सांठगांठ की व्याख्या की थी.", "ब्यूनस आर्यस यूनिवर्सिटी के प्रोफेसर वैलेरिया वेघ वाइस कहते हैं, \"उन्होंने उस समय सरकारों, बैंकों, व्यापारों और उपनिवेशीकरण के प्रमुख एजेंटों के बीच सांठगांठ का अध्ययन किया. वो उस समय से पीछे 15वीं शताब्दी तक पहुंचे.\"", "वैलेरिया वेघ वाइस के मुताबिक उनका निष्कर्ष यह था कि अगर कोई प्रथा व्यापार के लिए फ़ायदेमंद थी, जैसे गुलामी प्रथा उपनिवेशीकरण के लिए अच्छी थी तो सरकार इसका समर्थन करती थी.", "वो आगे कहते हैं, \"कार्ल मार्क्स ने मीडिया की ताक़त महसूस की थी. लोगों की सोच प्रभावित करने के लिए यह एक बेहतर माध्यम था. इन दिनों हम फेक़ न्यूज़ की बात करते हैं, लेकिन कार्ल मार्क्स ने इन सब के बारे में पहले ही बता दिया था.\"", "वैलेरिया वेघ वाइस कहते हैं, \"मार्क्स उस समय प्रकाशित लेखों का अध्ययन करते थे. वो इस निष्कर्ष पर पहुंचे कि गरीब लोगों के द्वारा किए गए अपराधों को ज्यादा जगह दी जाती थी. वहीं, राजनेताओं के अपराधों की ख़बर दबा दी जाती थी.\""]}
{"Headline": "फ़ारसी के विख्यात शायर शेख़ सादी ने जब सोमनाथ मंदिर में देखा था चमत्कार", "Content": ["बीबीसी उर्दू, दिल्ली", "ये दो किताबें किसी डिग्री से कम नहीं थीं और बहुत से महत्वपूर्ण लोगों की जीवनी में इसका गर्व से उल्लेख भी मिलता है कि उन्होंने बालिग़ होने की उम्र तक पहुंचते-पहुंचते गुलिस्तां और बोस्तां पढ़ ली थीं या कहीं कहीं तो यह भी कहा जाता था है कि उन्हें ये किताबें कंठस्थ थीं.", "ये दोनों किताबें लगभग 750 वर्ष पहले तेरहवीं सदी में अबू मोहम्मद मुस्लेह उद्दीन बिन अब्दुल्लाह शीराज़ी ने लिखी थी जिनका सिक्का आज तक चलता है. ", "उन्हें आम तौर पर शेख़ सादी या सादी शीराज़ी के नाम से जाना जाता है. उनके नाम में शीराज़ी इसलिए लिखा जाता है कि वे ईरान के शहर शीराज़ के थे. ", "गुलिस्तां की एक नज़्म 'बनी आदम आज़ाई यक दीगरन्द' की यही लाइन ईरान के सिक्के पर लिखी गई है. इस लाइन का अर्थ है सभी मानव एक दूसरे के अंग हैं. यह पूरी नज़्म उस क़ालीन पर दर्ज की गई थी जो सन 2005 में न्यूयॉर्क स्थित संयुक्त राष्ट्र के मुख्यालय को ईरान की ओर से भेंट किया गया था. ", "इसके बारे में संयुक्त राष्ट्र के पूर्व अध्यक्ष बान की मून ने कहा था, \"संयुक्त राष्ट्र के अंदरूनी दरवाज़े पर एक शानदार क़ालीन लगा है जो संयुक्त राष्ट्र की दीवार को सुसज्जित करता है. यह ईरानवासियों की ओर से एक उपहार है जिस पर फ़ारसी के महान शायर सादी के लाजवाब शब्द लिखे हैं.\"", "कोलकाता यूनिवर्सिटी में फ़ारसी के प्रोफ़ेसर मोहम्मद शकील का कहना है कि 700 साल बाद भी अगर कोई कवि इतना महत्वपूर्ण और समकालीन हो तो उसे बुलबुल-ए-शीराज़ (शीराज़ का बुलबुल) और 'शब्दों का पैग़ंबर' क्यों न कह जाए. ", "मोहम्मद शकील का कहना है कि सादी का अर्थ सौभाग्यशाली है और आज तक उनकी लोकप्रियता 'जैसा नाम, वैसा काम' का उदाहरण है.", "उन्होंने बताया कि शेख़ सादी के जीवन के बारे में बहुत जानकारी नहीं मिलती है लेकिन उन्होंने अपनी किताबों में अपने बारे में जो कहा है उसके आधार पर उनके जीवन की अच्छा रूपरेखा तैयार होती है और वह अपने आप में पर्याप्त है.", "फ़ारसी इतिहास की किताब 'सनादीद-ए-अजम' में उनके जन्म के बारे में कहा गया है कि वह शीराज़ में सन 1200 ईसवी के पहले दशक में पैदा हुए और लगभग 100 साल ज़िंदा रहे. ", "लेकिन दूसरे इतिहासकारों ने उनकी उम्र 81- 82 साल बताई है और लिखा है कि वे सन 1210 के आसपास पैदा हुए और 1291- 92 में उनका देहांत हुआ. ", "उर्दू के प्रसिद्ध शायर और इतिहासकार अल्ताफ़ हुसैन हाली ने अपनी पुस्तक 'हयात-ए-सादी' में लिखा है कि उनकी शिक्षा- दीक्षा उनके पिता ने की और वह शिक्षा से अधिक अध्यात्म की ओर आकर्षित थे इसलिए सादी पर भी शुरू से अध्यात्म का रंग चढ़ा था.", "पिता के देहांत के बाद जब वह उस समय के सबसे लोकप्रिय शैक्षणिक संस्थान मदरसा निज़ामिया में शिक्षा प्राप्त करने गए तो उनमें शैक्षणिक रुचि पैदा हुई.", "हाली लिखते हैं शेख़ सादी का बचपन से सूफ़ी स्वभाव के थे. विद्यार्थी जीवन में वह नियमित वज्द व समाअ (सूफ़ी क़व्वाली व नृत्य) की महफ़िल में शामिल होते थे. ", "उनके उस्ताद इब्न जौज़ी उन्हें हमेशा ऐसी महफ़िल में जाने से मना करते लेकिन उनको इसका ऐसा चस्का लगा था कि इस मामले में किसी की नसीहत उनपर असर नहीं करती थी. ", "वह बताते हैं कि एक दिन किसी मजलिस में उन्हें एक कर्कश आवाज़ वाले क़व्वाल से पाला पड़ा और मजबूरी में सारी रात उस अप्रिय कार्यक्रम में काटनी पड़ी. ", "कार्यक्रम ख़त्म होने पर सादी ने सिर से पगड़ी उतारी जेब से एक दीनार (स्थानीय मुद्रा) निकाला और यह दोनों चीज़ें क़व्वाल को भेंट कर दीं.", "अमेरिकी दार्शनिक और कवि वाल्डो एमर्सन कहते हैं कि सादी के समय में किताबों के प्रकाशन की बहुत व्यवस्था नहीं थी, वहां लोग आख़िर ज्ञान-विवेक की बातें कैसे संभालते.  ", "उन्होंने लिखा है, \"एक ऐसे देश में जहां कोई लाइब्रेरी न हो और कोई छापाख़ाना न हो तो लोग ज्ञान-विवेक की बातें जुमलों में बयान करते थे.\"", " ", "सादी के पास विवेक की ऐसी बातें बड़ी संख्या में मिलती हैं.", "एमर्सन लिखते हैं कि उनकी लेखनी समान रूप से प्रभावी है और स्पष्ट तौर पर विनोदपूर्ण है जिसने उनके नाम को उत्कृष्टता का पर्यावाची बना दिया है. ", "उनका कहना है कि सादी पाठक में बेहतरी की उम्मीद जगाते हैं. ", "उनकी तुलना अंग्रेज़ी के प्रसिद्ध कवि लॉर्ड बायरन से करते हुए लिखते हैं, \"बायरन की शुष्क शैली और सादी के कृपालु विवेक में कितना अंतर है?\"", "एमर्सन लिखते हैं, \"अपनी फ़ारसी भाषा में वह सभी वर्गों से बात करते हैं और होमर, शेक्सपियर, सर्वेंटिस और मोन्टेन की तरह हमेशा के लिए आधुनिक हैं.\"", "शेख़ सादी को शायरी के तीन पैग़ंबरों में से 'ग़ज़ल का पैग़ंबर' कहा जाए गया है. ", "फ़ारसी के नामी शायर जामी ने लिखा है, \"हालांकि अब कोई नबी (ईशदूत)  नहीं आएगा लेकिन शायरी के तीन पैग़ंबर हैं. अबयात (शायरी का एक रूप) के फ़िरदौसी, क़सीदे (प्रशंसा की कविता) के अनवरी और ग़ज़ल के सादी हैं.\"", "प्रोफ़ेसर शकील ने बीबीसी को बताया कि पूरब में उनका ज़ोर पिछली सदी में कम हुआ है लेकिन पश्चिम में पूरब के कवियों की प्रशंसा बढ़ी है और हाफ़िज़ व रूमी के साथ सादी की लेखनी का भी लोहा माना गया है.", "उन्होंने कहा कि सादी ने न केवल कविता में बल्कि गद्य में भी अपना न मिटने वाला निशान छोड़ा है और इंसान को जब भी इंसानियत की ज़रूरत होगी तो उनके शब्द लोगों का मार्गदर्शन करेंगे.", "अमेरिका के दार्शनिक, लेखक और कवि राफ़ वाल्डो एमर्सन ने सादी पर अपने बेहद ज्ञानवर्द्धक आलेख में इस बात पर अफ़सोस जताया है कि उन्हें पश्चिमी दुनिया में परिचित कराने में देर हो गई जिसकी बहुत सारी वजहें रही होंगी लेकिन अगर थोड़ा पहले उनका परिचय हो जाता तो साहित्य की दिशा व गति कुछ और होती.", "उन्होंने अपने आलेख में लिखा है, \"हालांकि सादी के पास हाफ़िज़ जैसी शायरी की कल्पनाशीलता नहीं है लेकिन उनमें बुद्धि, व्यावहारिक अनुभूति और नैतिक भावनाएं हैं. उनके पास सिखाने का स्वभाव है, और फ़्रैंक्लिन की तरह हर घटना पर नैतिक पहलू निकालने का कौशल है. वह दोस्ती, मोहब्बत और सुकून के शायर हैं.\"", " ", "सादी के बारे में कहा जाता है कि उन्होंने 30 साल शिक्षा ग्रहण में लगाए और 30 साल यात्रा व पर्यटन में जबकि 30 साल एकांतवास में शीराज़ में गुज़ारे. ", "उनकी यात्रा के बारे में ख़्वाजा अल्ताफ़ हुसैन हाली ने सरगोरा वस्ली को उद्धृत करते हुए लिखा है, \"पूर्वी पर्यटकों में इब्ने बतूता के अतिरिक्त शेख़ सादी से बढ़कर और कोई पर्यटक हमने नहीं सुना. उन्होंने भारत, एशिया कोचक (तुर्की का एक भाग), इथियोपिया, मिस्र, सीरिया, फ़लस्तीन, आर्मीनिया, अरब, ईरान और इराक़ तक सफ़र किया.\"", "लेकिन उनके बयान को अतिशयोक्ति पूर्ण माना गया है क्योंकि उन्होंने शेख़ के हिंदुस्तान चार बार आने का उल्लेख किया है. ", "वैसे, 'गुलिस्तां' और 'बोस्तां' में उन्होंने जितना लिखा है उसके हिसाब से अल्ताफ़ हुसैन हाली लिखते हैं कि वह पूरब में ख़ुरासान, तुर्किस्तान और तातार तक गए और बल्ख़ (अफ़ग़ानिस्तान) व काशग़र (चीन) में ठहरे. ", "दक्षिण में सोमनाथ तक गए और एक अर्से तक वहां ठहरे और फिर पश्चिमी भारत में घूम, समुद्र के रास्ते से अरब चले गए. ", " ", "वह मंगोलों और फ़िरंगियों की क़ैद में भी रहे. उन्होंने अपनी क़ैद की एक घटना गुलिस्तां में लिखी है जो इस तरह है: वह दमिश्क के लोगों से नाराज़ होकर फ़लस्तीन के जंगलों में रहने लगे जहां से उन्हें ईसाइयों ने पकड़ लिया. उस समय त्रिपोली में शहर की सुरक्षा के लिए खाई खोदी जा रही थी और उन्हें यहूदी क़ैदियों के साथ खुदाई के काम पर लगा दिया गया.", "उसी दौरान हलब (सीरिया) के एक व्यक्ति का उधर से गुज़रना हुआ और उन्होंने शेख़ को पहचान लिया और उन्हें दस दीनार अदा कर के क़ैद से रिहाई दिलवाई और उनकी अपनी बेटी से 100 दीनार मेहर पर शादी करा दी.", "शेख़ ने इस महिला के साथ कुछ समय बिताया लेकिन बीवी के ख़राब व्यवहार ने उनकी नाक में दम कर दिया. एक बार उनकी बीवी ने ताने में उनसे कहा कि आप वही हैं न जिन्हें मेरे पिता ने दस दीनार देकर ख़रीदा था? शेख़ ने कहा, बेशक मैं वही हूं जिसे दस दीनार में ख़रीदा और 100 दीनार पर आपके हाथ बेच दिया.", "वह ज़्यादातर फ़क़ीरों की तरह बेघर बार रहे और यात्रा के दौरान बहुत कष्ट झेले, जहां गए वहां काम किया. 'नफ़ख़ातुल अनस' में लिखा है कि शेख़ ने बहुत समय तक बैतुल मुक़द्दस और सीरिया के शहरों में पानी भरने और पिलाने का काम किया.", "'गुलिस्तां' में वह अपनी तकलीफ़ का उल्लेख करते हुए लिखते हैं, \"मैंने कभी लोगों से और आसमान से मिली तकलीफ़ों की शिकायत नहीं की मगर एक समय धैर्य का दामन छूट गया जब मेरे पांव में न जूती थी, न जूती ख़रीदने की हैसियत थी. इस कष्टदायक स्थिति में जामा मस्जिद पहुंचा तो वहां एक व्यक्ति को देखा जिसके सिरे से पैर ही नहीं थे. उस वक़्त ख़ुदा का शुक्र अदा किया और अपने नंगे पांव को ग़नीमत समझा.\"", "भारत का उल्लेख बोस्तां के आठवें अध्याय में दर्ज है. वह लिखते हैं, \"सोमनाथ पहुंचा तो देखा कि हज़ारों लोग एक बुत की पूजा के लिए दूर-दूर से वहां पहुंचते हैं और उससे मुरादें मांगते हैं. मुझको ताज्जुब हुआ कि एक जानदार एक बेजान की पूजा किसलिए करते हैं?\"", "\"मैंने यह जानने के लिए एक ब्राह्मण से दोस्ती की और उससे पूछा तो ब्राह्मण ने मंदिर के पुजारियों को ख़बर कर दी, सबने मुझको आकर घेर लिया. मैंने समय की नज़ाकत को समझते हुए उनके सरदार से कहा कि मैं तो ख़ुद इस बुत पर मोहित हूं लेकिन चूंकि यहां नया हूं इसलिए इसके राज़ नहीं जानता हूं. इसलिए सच्चाई जानना चाहता हूं ताकि समझ बूझ कर इसकी पूजा करूं.\"", "\"उसे यह बात अच्छी लगी और उसने रात में मंदिर में रुकने के लिए कहा. मैं रात भर वहां रहा, सुबह सवेरे बस्ती के सभी मर्द और औरत वहां जमा हो गए और उस मूर्ति ने अपना हाथ उठाया जैसे कोई दुआ मांगता है. यह देखते ही सब जय जय पुकारने लगे.\"", "\"जब लोग चले गए तो ब्राह्मण ने हंसकर कहा, क्यों अब तो कोई संदेह बाकी नहीं रहा? मैं ज़ोर से रोने लगा और अपने सवाल पर अपनी शर्मिंदगी जताई. सब ने मुझ पर मेहरबानी की और हाथ पकड़ कर उसके पास ले गए. मैंने मूर्ति के हाथ चूमे और ऊपरी तौर पर कुछ दिनों के लिए ब्राह्मण बन गया.\"", "\"जब मंदिर में मुझ पर विश्वास बढ़ गया तो एक दिन रात को जब सब चले गए तो मैंने मंदिर का दरवाज़ा बंद कर दिया और मूर्ति की तख़्ती के पास जाकर ध्यान से इधर-उधर देखना शुरू किया. वहां मुझे एक पर्दा नज़र आया, जिसके पीछे एक पुजारी छिपा बैठा था और उसके हाथ में एक डोर थी. पता यह चला कि जब वह डोर खींचता है तो तुरंत उस मूर्ति का हाथ उठ जाता है उसी को आम लोग चमत्कार समझते हैं.\"", "\"उस पुजारी ने जब देखा कि राज़ का पता चल गया है तो वह खिसियाहट में वहां से भागा. मैं भी उसके पीछे दौड़ा और इस डर से कि कहीं मुझ को पकड़वा कर मरवा न डाले, उसको पकड़ कर एक कुएं में गिरा दिया और उसके तुरंत बाद में वहां से भाग निकला और यमन के रास्ते हिजाज़ (अरब) पहुंचा. \"", "लेकिन फ़ारसी साहित्य के बहुत से आलोचकों का कहना है कि सादी ने कभी भारत की यात्रा की ही नहीं और वे कहते हैं कि यह कहानी सुनी सुनाई कहानी है, न कि आपबीती.", "जवाहरलाल नेहरू यूनिवर्सिटी में प्रोफ़ेसर अख़लाक़ अहमद आहन ने बीबीसी को बताया, \"बलबन के ज़माने में युवा अमीर ख़ुसरो और उनके दोस्त हसन देहलवी मुल्तान में शहज़ादा मोहम्मद के दरबार से जुड़े थे और यह दोनों सादी के प्रशंसक और अनुयायी थे. उनके कहने पर शहज़ादा ने सादी को दावत दी लेकिन बढ़ती उम्र के कारण उन्होंने क्षमा याचना कर ली. बाद में उनकी राह पर चलकर हसन देहलवी भारत के सादी कहलाए और ख़ुसरो ने अपनी राह अलग कर ली.\"", "उन्होंने यह भी कहा कि हाली की किताब 'हयात-ए-सादी' सादी के बारे में उर्दू में पहली किताब है और ज़ाहिर तौर पर इसमें इतिहास की कई बातें अस्पष्ट हैं. \"जो सोमनाथ सादी की पैदाइश से लगभग 200 साल पहले तबाह हो चुका था उसे वह कैसे देखने गए होंगे?\"", " ", "सादी ने अपने देश वापस लौटने के बाद एकांतवास अपना लिया क्योंकि साद ज़ंगी के बाद उनका बेटा क़ुतलग़ ख़ान अबू बक्र गद्दी पर बैठे. हालांकि उन्होंने फ़ारस को आबाद और ख़ुशहाल कर दिया लेकिन उनके दरबार में अक्सर अज्ञानी विद्वानों की वेशभूषा में होते थे और ज्ञानी अपनी बात बताते हुए डरते थे.", "उन्हें यह अफ़सोस सताने लगा कि उन्होंने शिक्षा प्राप्त की और दुनिया भर की सैर की लेकिन कोई उल्लेखनीय काम नहीं किया.", "वे एकांतवास का जीवन गुज़ारने लगे लेकिन फिर एक दोस्त की ज़िद पर उन्होंने अपना संकल्प तोड़ दिया और घर से बाहर क़दम रखा.", "कहते हैं कि वह शीराज़ में वसंत के मौसम में शेख़ सादी के साथ बाग़-ए-बहिश्त पहुंच गए. ", "वहां उनके दोस्त ने उनके लिए फूल चुने लेकिन शेख़ ने उनपर ध्यान नहीं दिया. ", "लेखक जोबैन बख़दार के अनुसार सादी ने कवि और दार्शनिक ख़ैयाम के अंदाज़ में उन चीज़ों के क्षणिक होने का उल्लेख किया और अपने दोस्त से कहा कि वह एक ऐसी किताब लिखेंगे कि जो उन फूलों की तरह न मुरझाएं, जो ज्ञानवर्द्धक भी हों और रोचक भी. ", "इसलिए उन्होंने अपने उस रचना का नाम 'गुलिस्तां' रखा और कहा कि इसे स्थायित्व मिलेगा. ", "उन्होंने अपनी किताब में इसका उल्लेख किया है कि फूल की ज़िंदगी पांच या छह दिन की लेकिन उनकी रचना सदाबहार है. ", "सादी की मौत की निश्चित तारीख़ किसी को मालूम नहीं लेकिन उनकी किताब 'गुलिस्तां' जिस दिन पूरी हुई उस दिन उनके मज़ार पर अक़ीदतमंदों का मेला लगता है और दुनिया भर से लोग उन्हें श्रद्धांजलि पेश करने पहुंचते हैं."]}
{"Headline": "इसराइल में इतनी उथल पुथल क्यों हो रही है? : दुनिया जहान", "Content": ["पिछले साल एक नवंबर को इसराइल में आम चुनाव हुए. चार साल के भीतर पांचवीं बार आम चुनाव हुए. इस बार जनादेश मिला एक गठबंधन सरकार के लिए और इसराइल के 75 वर्ष के इतिहास में सबसे अधिक दक्षिणपंथी और धार्मिक रुझान वाली सरकार बनी.", "भ्रष्टाचार के कई आरोपों का सामना कर रहे इसके नेता बिन्यामिन नेतन्याहू, जो राजनीतिक संकटों से उबरने में कई बार सफल रहे हैं, ने छठवीं बार प्रधानमंत्री का पद हासिल किया. लेकिन उनके कुछ फ़ैसलों के ख़िलाफ़ हज़ारों प्रदर्शनकारी सड़कों पर उतर आए.", "यह प्रदर्शनकारी इसराइल की सुप्रीम कोर्ट के अधिकारों में व्यापक बदलाव के प्रस्ताव और सार्वजानिक जीवन में धर्म को बड़ी भूमिका प्रदान करने की योजना से नाराज़ थे. कई लोगों को लग रहा था कि इससे जनता के नागरिक अधिकार सीमित हो जाएंगे.", "ये विरोध प्रदर्शन बढ़ते गए, अधिक संगठित होते गए और इन्हें अधिक आर्थिक सहायता मिलती गई. तो इस हफ़्ते दुनिया जहां में हमने यह जानने की कोशिश की कि इसराइल में उथल पुथल क्यों है? ", "इसराइली लोकतंत्र में अनुपात के आधार पर प्रतिनिधित्व होने की वजह से वहां सभी सरकारें गठबंधन से ही बनती हैं और अब तक यहां सरकार वामपंथ या दक्षिणपंथ की ओर झुकने वाले दलों के बीच समझौते के चलते बनती थीं.  ", "लेकिन एक नवंबर के चुनाव के बाद जनता ने एक अलग तरह का जनादेश दिया. ", "इस बारे में इसराइल डेमोक्रेसी इंस्टीट्यूट में राजनीति शास्त्र की प्रोफ़ेसर टमार हर्मन कहती हैं कि इस जनादेश ने वामपंथ को कमज़ोर किया और दक्षिणपंथ को मज़बूत किया. उनका कहना है कि चुनाव में दो अतिरूढिवादी पार्टियों के अच्छे प्रदर्शन और दो दक्षिणपंथी दलों के चौदह सीटों पर विजय पाने से पिछली सरकारों की तुलना में अधिक सुसंगत विचारधारा वाली सरकार बनी.", "टमार हर्मन का कहना है, “पिछली सरकारें वैचारिक मतभेद के चलते इस तरह के क़दम उठाने से हिचकिचाती थीं लेकिन इस गठबंधन के सदस्यों की सोच एक जैसी है और उन्हें चुनाव मे पराजित हो चुके विपक्षी दलों की ओर से इस प्रकार के विरोध प्रदर्शनों की उम्मीद नहीं थी.“", "सवाल है कि विपक्षी तबके के इतने शक्तिशाली विरोध प्रदर्शनों का क्या कारण था? ", "दक्षिणपंथी दल सुप्रीम कोर्ट को एक उदारवादी संस्था की तरह देखते हैं और वो इसराइली संसद को कोर्ट के फ़ैसले बदलने का अधिकार देना चाहते हैं और न्यायपालिका की नियुक्तियों के अधिकार सरकार को सौंपना चाहते हैं. ", "इस बारे में टमार हर्मन ने कहा, “सरकार की कोशिश थी कि लोकतंत्र का बस एक ही अंग रहे. संसद  पहले ही सरकार के मुकाबले कमज़ोर थी और अब वो न्यायपालिका को भी इतना कमज़ोर करना चाहते थे कि वो किसी भी बात का विरोध ना कर पाए.”", "विरोध प्रदर्शनों के स्तर को देखते हुए इन फ़ैसलों को स्थगित कर दिया गया. रक्षामंत्री को इस योजना का विरोध करने के कारण बर्ख़ास्त कर दिया गया मगर फिर उन्हें दोबारा बहाल करना पड़ा. ", "इसराइल के एटर्नी जनरल ने भी इन बदलावों का विरोध करते हुए बिन्यामिन नेतन्याहू पर क़ानून तोड़ने का आरोप लगाया क्योंकि वो न्यायपालिका में तब बदलाव करना चाह रहे हैं जब उनके ख़िलाफ़ भ्रष्टाचार के मुकदमे चल रहे हैं.", "इसकी वजह से अलग अलग किस्म के तबके विरोध प्रदर्शनों में शामिल हो गए. इसमें केवल विपक्षी दल ही नहीं बल्कि आम लोग, रिज़र्व सैनिक और वायुसेना के पायलट भी शामिल हो गए. सरकार को ऐसे ज़ोरदार विरोध की अपेक्षा नहीं थी. हालांकि इन विरोध प्रदर्शनों को रोका नहीं गया मगर प्रधानमंत्री ने प्रदर्शनकारियों की विश्वसनीयता को ख़ारिज करने की कोशिश ज़रूर की. ", "टमार हर्मन कहती हैं, “नेतन्याहू ने प्रदर्शनकारियों को देशद्रोही और अराजक दिखाने की कोशिश की, जो देश को बर्बाद करना चाहते हैं. उन्होंने कहा कि वो यह न्यायिक सुधार देश की आर्थिक स्थिरता और तरक्की के लिए ला रहे हैं और अगर देश की आर्थिक स्थिति बिगड़ती है तो वो सरकार की वजह से नहीं बल्कि इन प्रदर्शनकारियों की वजह से होगी जिन्हें इन सुधारों का अर्थ समझ नहीं आ रहा.”", "अब सवाल यह है कि क्या इस बार इसराइल के सबसे बड़े राजनीतिक खिलाड़ी बिन्यामिन नेतन्याहू ने वो चाल चल दी है जिसके परिणामों को वो संभाल नहीं पाएंगे. और क्या यह सबसे लंबे समय तक इसराइल के प्रधानमंत्री पद पर बने रहने वाले बिन्यामिन नेतन्याहू के राजनीतिक करियर का अंत हो सकता है?", "बिन्यामिन नेतन्याहू लगभग तीस सालों से इसराइली राजनीति पर दबदबा बनाए हुए हैं. नेतन्याहू की जीवनी लिख चुके पत्रकार एंशेल फ़ेफ़र के मुताबिक जब नेतन्याहू 2021 में सत्ता से बाहर हुए थे तब ज़्यादातर लोगों को नहीं लगा थी कि वो दोबारा सत्ता में लौट पाएंगे, ख़ास तौर पर तब, जब उनके ख़िलाफ़ अदालत में भ्रष्टाचार के कई मामले चल रहे हैं.", "उन्होंने बताया, “उनके ख़िलाफ़ दो मुक़दमे चल रहे हैं और आरोप है कि उन्होंने प्रमुख इसराइली समाचार चैनलों के साथ मिल कर साज़िश की और अपने आपको फ़ायदा पहंचाने के लिए कवरेज करवाई और बदले में उन चैनलों को नियंत्रण संबधी मामलों में मदद की.एक तीसरा केस भी है जिसमें उन पर अमीर लोगों से ढाई लाख पाउंड से अधिक क़ीमत के ग़ैरक़ानूनी तोहफ़े लेने के आरोप हैं. इनमें ज़्यादातर उनकी पत्नी को दिए गए गहने और महंगी शराब हैं.”", "बिन्यामिन नेतन्याहू इन आरोपों का खंडन करते हैं. भ्रष्टाचार के मुकदमों के जारी रहने के बावजूद वो सत्ता में लौट आए हैं. मगर अब उनके विकल्प सीमित ज़रूर हो गए हैं. ", "एंशेल फ़ेफर कहते हैं कि पहले जिन दक्षिणपंथी रुझान रखने वाले उदारवादी दलों या वामपंथ से मध्य की ओर झुकने वाले दलों के साथ वो गठबंधन स्थापित कर के वो सरकार बना सकते थे अब उनमें से कई दल नेतन्याहू के ख़िलाफ़ भ्रष्टाचार के मुकदमों की वजह से उनके साथ सरकार में शामिल होने को तैयार नहीं लगते. इसलिए अति रूढिवादी दलों के साथ गठबंधन करने और उनके एजेंडे पर चलने के लिए वो मजबूर हो गए है. ", "एंशेल फ़ेफ़र कहते हैं, “विगत काल में नेतन्याहू गठबंधन बनाने में बहुत कुशल रहे हैं और जब गठबंधन के कुछ दलों की ओर से अतिवादी मांग उठती थी तो वो उन्हें समझा पाते थे कि हम गठबंधन की सरकार चला रहे हैं इसलिए हम वो सब नहीं कर सकते जो हम चाहते हैं. लेकिन इस गठबंधन में शामिल अधकांश दलों कि विचारधारा अतिवादी है और एक दूसरे मेल खाती है. इसलिए नीति संबंधी उनकी मांगों को ठुकराना नेतन्याहू के लिए इस बार मुश्किल है.”", "सुप्रीम कोर्ट में बदलाव के फ़ैसले से ख़ुद नेतन्याहू सहमत हों या वो उन पर गठबंधन के दूसरे दलों द्वारा थोंपा गया हो, एक बात तो साफ़ है कि उन्हें इतने व्यापक और शक्तिशाली विरोध की अपेक्षा नहीं थी. विरोध प्रदर्शनों के इस स्तर से इसराइली सरकार ही नहीं अंतरराष्ट्रीय समुदाय भी चौंक गया है.  ", "एंशेल फ़ेफ़र ने इस बारे में कहा, “सबसे चौंकाने वाली बात तो यह है कि नेतन्याहू ने इसराइली जनता को अपनी बात समझाने की पुरज़ोर कोशिश की हो ऐसा नहीं दिखता. हम नेतन्याहू को इतने साल से देख रहे हैं और अपना संदेश लोगों तक पहुंचाने में उन्हें महारत हासिल थी. जनता की नब्ज़ पर उनकी अच्छी पकड़ रहती थी. लेकिन इस बार उनका ख़ास कोशिश नहीं करना कई लोगों के लिए चौकाने वाली बात है.”  ", "इसकी वजह बताते हुए एंशेल फ़ेफर कहते हैं कि हो सकता है नेतन्याहू ख़ुद यह फ़ैसले नहीं चाहते हों. दूसरी बात यह कि नेतन्याहू सुरक्षा नीति, कूटनीति और आर्थिक नीति संबंधी मामलों को बहुत बेहतर समझते थे लेकिन न्यायिक मामलों की पेचीदगी के साथ वो पहली बार निपट रहे हैं. लेकिन सुरक्षा का मुद्दा हमेशा ही इसराइली राजनीति पर हावी रहा है और इस बार भी वो पीछे नहीं छूटा है. ", " ", "इसराइल और फ़लीस्तीन के बीच समझौता वार्ताएं कई सालों से ठप्प पड़ी हैं. दोनों पक्षों के बीच समाधान के तौर दो अलग देशों की मान्यता का विकल्प अब जैसे इतिहास में खो चुके सपने जैसा दिख रहा है. वहीं येरूशमल के पवित्र धार्मिक स्थलों को लेकर हिंसा तीव्र होती गयी है. ", "अब नयी रूढ़िवादी दक्षिणपंथी  सरकार की इसे लेकर क्या योजना है इस बारे में बीबीसी ने बात की लंदन स्थित नीति निर्माण संबंधी संस्था चैटहम हाउस में मध्यपूर्व  मामलों के विशेषज्ञ और शोधकर्ता प्रोफ़ेसर योसी मेकेलबर्ग से. ", "वो कहते हैं, “ फ़िलहाल तो सरकार का पूरा ध्यान एक करोड़ इसराइली जनता की ओर है जो सुप्रीम कोर्ट मे बदलाव के प्रस्ताव को लोकतंत्र विरोधी मानती है और उसके ख़िलाफ़ विरोध प्रदर्शन कर रही है. मगर जहां तक दक्षिणपंथी कट्टरवादी सरकार की नीतियों का संबंध है वो फ़लस्तीनी इलाकों में इसराइली बस्तियों का विस्तार करना चाहेगी और दूर के इलाके में बनी जिन इसराइली बस्तियों को इसराइली सरकार भी ग़ैरकानूनी मानती रही है उन्हें क़ानूनी मान्यता देना चाहेगी. साथ ही वो पूरे पश्चिम तट या उसके बड़े हिस्से का इसराइल में विलय करना चाहेगी.”", " ", "लेकिन क्या फ़लस्तीन के मुद्दे का इसराइली सरकार द्वारा सुप्रीम कोर्ट में प्रस्तावित बदलाव से कोई संबंध है? ", "प्रोफ़ेसर योसी मेकेलबर्ग का कहना है, “वो फ़लीस्तीन को कमज़ोर करना चाहते हैं और सोचते हैं कि सुप्रीम कोर्ट इसमें एक बाधा है. वो इसराइल ही नहीं बल्कि फ़लीस्तीन में जो भी करना चाहते हैं वो मामले सुप्रीम कोर्ट के मुकदमों में फंस जाते हैं. चंद हफ़्तों मे उन्होंने 144 से ज़्यादा क़ानून पारित कर दिए. मगर उन्हें जनता से इतने बड़े विरोध की अपेक्षा नहीं थी. हो सकता है वो गज़ा और पश्चिम तट में घुसना चाहते हों लेकिन वो यह जारी नहीं रख पाए.”  ", "प्रोफ़ेसर योसी मेकेलबर्ग का मानना है कि विरोध प्रदर्शनों की वजह से गठबंधन सरकार के लिए गज़ा और पश्चिम तट में कार्यवाही करना मुश्किल हो गया है क्यों कि सेना के रिज़रविस्ट फ़ोर्स यानि आरक्षित बलों का एक बड़ा तबका विरोध प्रदर्शनों में शामिल है.", "हालांकि फ़िलहाल प्रदर्शनकारियों का ध्यान सुप्रीम कोर्ट के बदलावों पर केंद्रित है और वो फ़लस्तीन के मुद्दे के बारे में नहीं सोच रहे लेकिन फ़लस्तीनियों मे यह अनिश्चितता ज़रूर है कि इसराइल में जारी इस गतिरोध के ख़त्म होने के बाद क्या होगा. ", "प्रोफ़ेसर योसी मेकेलबर्ग इस बारे में कहते हैं, “फ़लस्तीनी लोग सोचते हैं कि फ़िलहाल तो उन्हें मौजूदा इसराइली सरकार से ख़ास ख़तरा नहीं है लेकिन अगर यह सरकार मौजूदा संकट से उबर गयी तो वो फ़लस्तीनी इलाकों में इसराइली बस्तियों का विस्तार करेगी. जिसका मतलब है और हिंसा होगी, और ‘टू नेशन सोल्यूशन’ यानि दो अलग राष्ट्रों की मान्यता की संभावना अगर अभी भी बची है तो वह हमेशा के लिए ख़त्म हो जाएगी. उन्हें यह भी लगता है कि यह सरकार ज्‍यादा दिन नहीं टिकेगी. मगर ज्यादातर फ़लस्तीनी मानते हैं कि इसराइल में कोई भी सरकार आए उससे ख़ास फ़र्क नहीं पड़ेगा.” ", "अंतरराष्ट्रीय समुदाय इसराइल और फ़लस्तीन के बीच वार्ताओं के लिए कई सालों से कोई ख़ास कोशिश नहीं कर रहा है. लेकिन जब दोनों के बीच हिंसा बढ़ जाती है तो वो बस उसे नियंत्रित करने या कम करने की कोशिश तक अपनी भूमिका को सीमित रखते हैं.  ", "प्रोफ़ेसर योसी मेकेलबर्ग कहते हैं कि अमरीका और यूरोपीय संघ इसराइल और फ़लस्तीन के बीच समस्या के समाधान कोई हल निकलता नहीं देख रहे हैं, इसलिए उन्होंने अपने हाथ पीछे खींच रखे हैं. मगर इसराइल में चल रहे विरोध प्रदर्शनों और उथल पुथल को वो गंभीरता से ले रहे हैं. दुनिया में जहां कई गठबंधन बन और बिगड़ रहे हैं वहां सभी को मध्यपूर्व की राजनीति पर नए तरीके से सोचने की ज़रूरत महसूस हो रही है. ", "इसराइल में यह उथल पुथल उस समय हो रही है जब क्षेत्र में उसकी स्थिति कुछ नाज़ुक है. एक तरफ़ जहां अरब देशों के साथ इसराइल के रिश्ते सुधर रहे हैं और सामान्य होने लगे हैं वहीं क्षेत्र में नए गठजोड़ उभर रहे हैं. इस बारे में बीबीसी ने बात की ह्यू लावेट से. वो यूरोपीय संघ की विदेश संबंधी परिषद मे शोधकर्ता हैं वो कहते हैं कि मौजूदा संकट की वजह से कई देश जो इसराइल के प्रबल समर्थक थे अब उसकी आलोचना कर रहे हैं.  ", "उन्होंने कहा, “निश्चित तौर पर जो पश्चिमी देश पहले इसराइल का पुरज़ोर समर्थन करते थे वहां अब इसराइल की न्यायपालिका में बदलाव की कोशिशों को लेकर चिंता फैल रही है. मिसाल के तौर पर अमरीका फ़लस्तीन के मुद्दे पर इसराइल की खुल कर आलोचना करने से बचता था. लेकिन अब मौजूदा स्थिति को एक ऐसे संवैधानिक संकट के रूप में देखा जा रहा है जिससे इसराइल में लोकतंत्र ख़तरे में पड़ सकता है और इसलिए इसराइल का समर्थन करने वाले देश भी उसकी खुल कर आलोचना कर रहे हैं.” ", "सिर्फ़ इसराइल के सहयोगी देश चिंतित नहीं हैं बल्कि सऊदी अरब और संयुक्त अरब अमीरात जो हाल के समय में इसराइल के साथ संबंध सामान्य करने की कोशिश कर रहे थे उनका रुख़ भी इसराइल की भीतरी उथल पुथल से प्रभावित हो सकता है. ख़ास तौर इसराइल की उस विदेश नीति से जिसका उन पर असर पड़ता है.  ", "ह्यू लावेट ने कहा, “गज़ा और पश्चिम तट में हिंसा को लेकर इसराइल जिस तरह फ़लस्तीन के मामले में कड़ा रवैया अपना रहा है और ख़ास तौर पर हरम अल शरीफ़ जहां अल अक्सा मस्जिद स्थित है वहां इसराइल की कार्रवाई से उन पर असर पड़ा है. पिछले कुछ हफ़्ते मे कई वीडियो सोशल मीडिया पर वायरल हुए हैं जिसमें रमज़ान के दौरान इसराइली सुरक्षाबल अल अक्सा मस्जिद में नमाज़ अदा कर रहे मुसलमानों के ख़िलाफ़ ज़रूरत से ज़्यादा बल प्रयोग करते दिख रहे थे. अरब देशों की राजधानियों में इसे पचा पाना मुश्किल है.”", "ईरान के परमाणु कार्यक्रम पर अंकुश लगाए रखना इसराइली विदेश नीति का एक मुख्य लक्ष्य रहा है जिसके लिए उसे अमरीका को अपनी तरफ़ रखना ज़रूरी है.  ", "ह्यू लावेट का मानना है, “अमरीका में इसराइल की अंदरूनी स्थिति पर चिंता है मगर साथ ही इसे लेकर नेतन्याहू के प्रति गुस्सा है कि उन्होंने कैसे हालात को इतना बिगड़ने दिया कि अब अमरीका के लिए उसके साथ मिल कर फ़लस्तीनी समस्या का हल निकालना या ईरान से निपटना मुश्किल हो गया है.” ", "अब लौटते हैं अपने मुख्य  प्रश्न पर कि इसराइल में उथल पुथल क्यों है. सीधा जवाब तो यह है कि लोग वहां न्याय पालिका की कार्य प्रणाली में बदलाव के प्रस्ताव से नाराज़ हैं. दूसरे इसके मूल में उन मूल्यों को लेकर संघर्ष भी है जो हमारे समाज को संचालित करते हैं. ", "प्रशासन में धर्म की भूमिका और लोकतंत्र में नियंत्रण के तरीकों को लेकर मतभेद हैं. वो भी उस समय जब क्षेत्र में गठजोड़ के समीकरण तेज़ी से बदल रहे हैं जिस पर सरकार पर्याप्त ध्यान नहीं दे रही. मगर क्या इससे इसराइल में लोकतंत्र को ख़तरा है?  ", "हमारी एक्सपर्ट टमार हर्मन को लगता है कि यह संकट चिंता का विषय तो है लेकिन फ़िलहाल इसराइल में लोकतंत्र की नींव मज़बूत है. मगर भविष्य के बारे में अनुमान लगाना मुश्किल है. "]}
{"Headline": "ब्रिक्स क्या है, जिसमें शामिल होना चाहते हैं कई देश ", "Content": ["ऐसा माना जाता है कि ब्रिक्स के ज़रिए रूस और चीन पश्चिम देशों के दबदबे को चुनौती देना चाहते हैं. ", "इस गुट में भारत भी शामिल है लेकिन भारत की नीति सभी गुटों के साथ या फिर किसी गुट में नहीं शामिल रहने की नीति रही है. ", "इस बार ब्रिक्स की अध्यक्षता दक्षिण अफ़्रीका के पास है और वहीं इसका शिखर सम्मेलन होना है. ", "ब्रिक्स दुनिया की पाँच सबसे तेज़ी से उभरती अर्थव्यवस्थाओं का एक समूह है.", "ब्रिक्स अंग्रेज़ी के अक्षर B R I C S से बना वो शब्द है, जिसमें हर अक्षर एक देश का प्रतिनिधित्व करता है.", "ये देश हैं ब्राज़ील, रूस, भारत, चीन और दक्षिण अफ़्रीका.", "ये वो देश हैं जिनके बारे में कुछ जानकारों का मानना है कि साल 2050 तक वे विनिर्माण उद्योग, सेवाओं और कच्चे माल के प्रमुख सप्लायर यानी आपूर्तिकर्ता हो जाएंगे.", "उनका मानना है कि चीन और भारत विनिर्माण उद्योग और सेवाओं के मामले में पूरी दुनिया के प्रमुख सप्लायर हो जाएंगे जबकि रूस और ब्राज़ील कच्चे माल के सबसे बड़े आपूर्तिकर्ता हो जाएंगे. ", "एक ब्रिटिश अर्थशास्त्री जिम ओ'निल ने दुनिया के सबसे ताक़तवर निवेश बैंक गोल्डमैन सैक्स में काम करने के दौरान यह शब्द गढ़ा था. तब यह शब्द BRIC था. ", "जब 2010 में दक्षिण अफ़्रीका को भी इस समूह से जोड़ा गया तो यह BRICKS हो गया.", "ओ'निल ने इस शब्दावली का प्रयोग सबसे पहले वर्ष 2001 में अपने शोधपत्र में किया था.", "पहली बार 2006 में रूस के सेंट पीटर्सबर्ग में जी-8 समूह के शिखर सम्मेलन के साथ ही ब्राज़ील, रूस, भारत और चीन यानी ब्रिक के नेताओं ने पहली बार मुलाक़ात की थी.", "सितंबर 2006 में जब न्यूयॉर्क में संयुक्त राष्ट्र महासभा के दौरान इन देशों के विदेश मंत्रियों की औपचारिक बैठक हुई तो इस समूह को ब्रिक का नाम दिया गया.", "वहीं ब्रिक देशों की पहली शिखर स्तर की आधिकारिक बैठक 16 जून 2009 को रूस के येकाटेरिंगबर्ग में हुई.", "इसके बाद 2010 में ब्रिक का शिखर सम्मेलन ब्राज़ील की राजधानी ब्रासिलिया में हुई. इसी वर्ष इससे दक्षिण अफ़्रीका के जुड़ने के साथ यह ब्रिक से ब्रिक्स बन गया.", "दक्षिण अफ़्रीका अप्रैल 2011 में चीन के सान्या में आयोजित इस समूह के तीसरे शिखर सम्मेलन में पहली बार शामिल हुआ.", "ब्रिक्स का मुख्यालय चीन के शंघाई में है. ब्रिक्स के सम्मेलन हर साल आयोजित होते हैं और इसमें सभी पांच सदस्य देशों के राष्ट्राध्यक्ष शामिल होते हैं.", "जब इस समूह में चार देश थे तो हर पांचवे साल एक सदस्य देश इसका सम्मेलन आयोजित करता था वहीं अब ऐसा हर छठे साल होता है. यानी हर छठे साल भारत के पास इस बैठक की मेजबानी होती है.", "ब्रिक्स शिखर सम्मलेन की अध्यक्षता हर साल एक-एक कर ब्रिक्स के सदस्य देशों के सर्वोच्च नेता करते हैं.", "इस साल इस बैठक की मेजबानी दक्षिण अफ़्रीका कर रहा है.", "ब्रिक्स देशों की जनसंख्या दुनिया की आबादी का लगभग 40% है और इसका वैश्विक सकल घरेलू उत्पाद में हिस्सा लगभग 30% है.", "ब्रिक्स देश आर्थिक मुद्दों पर एक साथ काम करना चाहते हैं लेकिन इनमें से कुछ के बीच भारी राजनीतिक विवाद भी है. इन विवादों में भारत और चीन के बीच सीमा विवाद सबसे अहम है.", "इसका सदस्य बनने के लिए कोई औपचारिक तरीक़ा नहीं है. सदस्य देश आपसी सहमति से ये फ़ैसला लेते हैं.", "2020 तक नए सदस्यों को इस समूह से जोड़ने के प्रस्ताव पर विशेष ध्यान नहीं दिया जाता था लेकिन इसके बाद इस समूह को विस्तार देने पर चर्चा आरंभ हुई.", "फिलहाल अल्जीरिया, अर्जेंटीना, बहरीन, मिस्र, इंडोनेशिया, ईरान, सऊदी अरब और संयुक्त अरब अमीरात ने इस समूह से जुड़ने के लिए अपने आवेदन दिए हैं. ", "वहीं अफ़ग़ानिस्तान, बांग्लादेश, बेलारूस, कज़ाक़स्तान, मैक्सिको, निकारागुआ, नाइजीरिया, पाकिस्तान, सेनेगल, सूडान, सीरिया, थाइलैंड, ट्यूनीशिया, तुर्की, उरुग्वे, वेनेजुएला और ज़िम्बाब्वे ने भी इसकी सदस्यता में अपनी रुचि दिखाई है."]}
{"Headline": "बीबीसी स्पेशल", "Content": []}
{"Headline": "इमरान ख़ान को लेकर पाकिस्तानी फ़ौज में क्या सोच है?", "Content": ["लेकिन पाकिस्तान में सबसे सुरक्षित समझे जाने वाला उनका सैन्य परिसर जल्द ही सबसे असुरक्षित बनने वाला था. ", "कोमल को आश्चर्य हुआ जब, उनके पति ने अचानक कॉल किया. उन्होंने दरवाज़ों को बंद रखने की नसीहत दी क्योंकि पूरे देश में फौजी ठिकानों पर पूर्व प्रधानमंत्री इमरान ख़ान के समर्थक हमले कर रहे थे.  ", "लाहौर में लेफ़्टिनेंट जनरल का आवास पहले ही आग के हवाले किया जा चुका था. ", "अपना वास्तविक नाम ज़ाहिर किए बिना कोमल ने बताया, \"जब वे खुलेआम एक जनरल के घर पर हमला बोल सकते हैं तो क्या अगला नंबर हमारा है? ये सोच कर मैं सिहर गई.\"", "उन्होंने तुरंत अपने दरवाज़ों और खिड़कियों को बंद कर दिया और खाने को छिपा कर स्टोर रूम में रख दिए. ", "उन्होंने यहाँ तक सोच लिया कि अगर घर को आग लगाई गई तो वो कैसे निकलेंगी...क्या वो अपनी बेटियों के साथ दूसरे माले की खिड़की से नीचे कूद सकती थीं?", "कोमल कहती हैं, \"प्रदर्शन के वीडियो देखने के बाद मैंने कभी इतना असुरक्षित और ख़तरे से घिरा नहीं महसूस किया.\"", "लेकिन उन्हें बहुत दुख हुआ क्योंकि वो ख़ान की कट्टर समर्थक थीं और अब उन्हें शर्मिंदगी महसूस हो रही थी.", "वह कहती हैं, \"बदलाव की उम्मीद में मैंने और बहुत सारे लोगों ने इमरान ख़ान का समर्थन किया था, लेकिन अब जिस शख़्स को मैंने हीरो माना था, उसी से मुझे विश्वासघात जैसा महसूस होता है.\"", "\"उनके ग़ैर ज़िम्मेदाराना और उकसाऊ भाषणों ने नफ़रत और हिंसा को भड़काया, जिसकी चपेट में पूरा देश आया.\"", "दिनभर: पूरा दिन,पूरी ख़बर", "प्रदर्शनों ने पाकिस्तान की सबसे ताक़तवर फ़ौज के सामने अभूतपूर्व चुनौती खड़ी कर दी थी. ये वही फौज है, जिसने कई दशकों तक देश पर राज किया और 1947 में आज़ादी मिलने के बाद तीन बार सैन्य तख़्तापलट किया था.", "हालांकि आधिकारिक रूप से फ़ौजी शासन का अंत 2008 में हुआ, लेकिन बहुत से लोग मानते हैं कि राजनेताओं के पीछे फ़ौज अभी भी किंगमेकर बनी हुई है. ", "और ये भी माना जाता रहा है कि ख़ान को फ़ौज की कृपा हासिल थी. ", "यहाँ तक कि उनकी पाकिस्तान तहरीक-ए-इंसाफ़ (पीटीआई) पार्टी के 2018 में सत्ता में आने से पहले ही ख़ान को \"मिलीटरी के लाडले\" के रूप में जाना जाता था. ", "उनके आलोचकों का कहना है कि फ़ौज की सोशल मीडिया टीम की ओर से उन्हें पाकिस्तान के रक्षक और वंशवादी राजनेताओं और भ्रष्ट सत्ताधारियों के ख़िलाफ़ खड़ा होने वाले इकलौते नेता के रूप में पेश किया गया.", "ये नैरेटिव इतनी गहरी जड़ जमा चुका था कि ख़ान और शक्तिशाली फ़ौजी सत्ता के संबंध टूटने और पिछले साल सत्ता से उनकी विदाई के बाद भी फ़ौज में अधिकारी से लेकर सैनिक तक उनके समर्थक उनके पक्ष में खड़े रहे.", "फ़ौज के मेडिकल अफ़सर गुल (बदला हुआ नाम) अराजनीतिक हैं लेकिन अब वो ख़ान के समर्थकों पर ग़ुस्से में हैं. हिंसा की रात वो ड्यूटी पर थीं और घर पर उनके मां-बाप और बच्चे थे. ", "वो कहती हैं, \"उस समय लगा, काश मैं उनके साथ होती. मैंने सोचा क्या होगा अगर उन पर हमला हो या वे घायल हों या मारे जाएं. मैं बता नहीं सकती उस समय मेरे दिमाग़ में क्या चल रहा था. मैं पूरी रात सो नहीं पाई. ये बहुत सदमे वाला था, ख़ासकर एक माँ के लिए जो अपने बच्चों से दूर है.\"", "लेकिन फ़ौज में बहुत सारे लोग फिर भी ख़ान के समर्थक बने हुए हैं क्योंकि सिविलियन के साथ साथ फ़ौज में भी बहुत सारे लोगों में वो सबसे लोकप्रिय राजनीतिक शख़्सियत बने हुए हैं.", "नाम न ज़ाहिर करने की शर्त पर एक अफ़सर ने कहा, \"अगर विकल्प दिया जाए तो मौजूदा राजनेताओं में मैं सिर्फ़ इमरान ख़ान को वोट करूंगा.\"", "एक अन्य महिला अफ़सर भी पूर्व प्रधानमंत्री की मुरीद हैं. ", "वो कहती हैं,  \"लाहौर में जनरल के आवास पर जो कुछ हुआ, उसका मुझे वाक़ई अफ़सोस है, लेकिन हम नहीं जानते कि ये किसने किया, इमरान ख़ान का कहना है कि उनके पार्टी वर्करों ने हमले की शुरुआत नहीं की. लेकिन इससे इमरान ख़ान के प्रति मेरा नज़रिया नहीं बदला है. मैं उनका अब भी समर्थन करती हूं. मेरे लिए वो मार्गदर्शक और सच्चे नेता हैं.\"", "एक सिक्यॉरिटी एजेंसी के वरिष्ठ अफ़सर ने बिना नाम ज़ाहिर किए कहा कि वो अपने कर्मचारियों से राजनीतिक सवाल करते रहते हैं जबकि उन कर्मचारियों का नज़रिया भी इंटरनेट और सोशल मीडिया से बना होता है और देश के चलने में फ़ौज के प्रभाव पर वे भी सवाल खड़ा करते हैं.", "वो कहते हैं, \"फ़ौज राजनीति में दखल नहीं देती है, इसका वे ठोस सबूत चाहते हैं. वे इसकी भूमिका के बारे में सवाल करते हैं और हमें उन्हें समझाने वाले अंदाज़ में उत्तर देने पड़ते हैं.\"", "फ़ौज की छवि बनाने में बड़ी भूमिका निभाने वाले रिटायर्ड अफ़सर भी ख़ान के धुर समर्थक हैं. फ़ौज के पूर्व अफ़सर राजा शहरयार 15 साल पहले रिटायर हुए थे, उन्होंने 2018 में पहली बार किसी को वोट दिया था और वो थे इमरान ख़ान.", "वो कहते हैं, \"मेरा नज़रिया बदला नहीं है बल्कि पिछले कुछ दिनों की घटनाओं ने मुझे आक्रोशित ज़रूर किया है क्योंकि पीटीआई नेतृत्व सरकारी संस्थानों और संपत्तियों पर हमला करने से अपने समर्थकों को रोक नहीं पाया. उन्हें बाकियों से थोड़ा बेहतर बर्ताव करना चाहिए था.\"", "हमलों के बाद फ़ौज ने बहुत तेज़ी से एकजुटता का परिचय दिया. पाकिस्तानी टीवी चैनल जियो न्यूज़ पर फ़ौज का एक प्रवक्ता आया और ऐलान किया कि फ़ौज और उसके मुखिया लोकतंत्र में भरोसा रखते हैं.", "प्रवक्ता ने कहा, \"देश के भीतर और बाहर मौजूद चरमपंथियों और दुश्मनों के प्रोपेगैंडा के बावजूद फ़ौज एकजुट है.\"", "लेकिन देश इस मसले पर विभाजित है. शहरयार का कहना है कि उन्होंने \"कभी इस स्तर का राजनीतिक ध्रुवीकरण और फ़ौज के ख़िलाफ असंतोष का इज़हार नहीं देखा था. \"", "हालांकि फौज के बहुत से परिवारों को लगता है कि उनके कैंटोनमेंट पर हमला कर हद पार की गई, जिसमें कई अधिकारी जख़्मी भी हुए. लेकिन पीटीआई समर्थकों को लगता है कि क़ानून लागू करने वाली एजेंसियों ने भी ज़्यादती की.", "नौ मई को प्रदर्शनों के दौरान 10 से अधिक प्रदर्शनकारी मारे गए.", "तारिक़ नासिर को अपने भाई उमर को क्वेटा अस्पताल में खोजने में एक घंटा लगा. 26 साल के उमर मिलीटरी कैंटोनमेंट के बाहर प्रदर्शन करने गए थे और वहीं मारे गए.", "नासिर पूछते हैं, \"उस समय बहुत सारे आंसू गैस के गोले दागे गए. उमर आंसू गैस से प्रभावित लोगों को नमक और पानी दे रहे थे. उसके पास कोई हथियार नहीं था. वे केवल शांतिपूर्ण प्रदर्शन कर रहे थे. लेकिन उन्होंने उसके सिर में गोली मारी. हथियारबंद न होने के बावजूद उसे क्यों गोली मारी गई?\"", "ख़ान और अन्य दूसरों की तरह ही नासिर ने दावा किया कि जिन लोगों ने पुलिस पर पत्थर फेंके या फ़ौजी ठिकानों को निशाना बनाया वे पीटीआई समर्थक नहीं थे. उन्होंने किसी साज़िश की आशंका जताई.", "फ़ौज ने ऐलान किया है कि जो लोग हमले में शामिल रहे उनके ख़िलाफ़ फ़ौजी और आतंक निरोधी अदालतों में मुक़दमा चलेगा.", "कुछ लोगों के वीडियो पुलिस प्रसारित कर रही है, जिसमें वे कबूल रहे हैं कि पीटीआई के नेताओं के कहने पर ये हमले किए गए. लेकिन बहुत से लोगों को इस पर भरोसा नहीं है और वे इसे दबाव में कबूल कराया समझते हैं.", "इमरान ख़ान ने कहा है कि उनके समर्थकों ने फ़ौजी प्रतिष्ठानों पर हमले नहीं किए और इस मामले में जांच के लिए एक न्यायिक समिति बनानी चाहिए.", "हालांकि उनकी पार्टी के दर्जनों नेताओं और सहयोगियों ने उनका साथ छोड़ दिया है, जिनमें से कुछ को गिरफ़्तार किया गया था. उन्होंने जनरल के आवास और अन्य सैन्य प्रतिष्ठानों पर हमले की निंदा की.", "नासिर कहते हैं, \"एक शांतिपूर्ण प्रदर्शन करते हुए मेरा भाई मारा गया. जब उसकी मौत हुई, उसके गर्दन पर ख़ान की पार्टी का झंडा लिपटा था. वो उन्हीं के लिए जिया और उन्हीं के लिए मरा. वो एक बेहतर पाकिस्तान चाहता था और ख़ान ही उसकी उम्मीद थे. एक दिन उसका सपना सच होगा. और तभी हमें इंसाफ़ मिलेगा.\"", "पाकिस्तानी फ़ौज पर राजनीति में दखल देने, सरकारें बनवाने और उन्हें हटाने का आरोप लगता रहा है. सत्ताधारी पार्टी पर भी विपक्ष को हिंसात्मक तरीक़े से दबाने का आरोप लगता रहा है. ", "क़ानून लागू करने वाली एजेंसियों में भी फ़ौज और नेताओं को लेकर असंतोष बढ़ रहा है. इमरान ख़ान के समर्थकों और पुलिस के बीच की झड़प", "एक पुलिस अफ़सर ने कहा, \"उन्हीं की तरह मैं भी वर्दी पहनता हूं. मैं उन सभी को जानता हूं. वे सोचते हैं कि वे क़ानून से ऊपर हैं. केवल ख़ान ही उन्हें सीधा कर सकते हैं.\"", "\"और हम इन राजनेताओं से क्या उम्मीद करें? अपनी ज़रूरतें पूरी करने के लिए हर महीने ठीक-ठाक सैलरी. क्या इतना चाहना भी बहुत ज़्यादा है. उन्होंने हमें निराश किया है. फ़ौज और नेता एक दूसरे से लड़ने में ही व्यस्त हैं और मुल्क का बेड़ा गर्क हो रहा है.\""]}
{"Headline": "जब ईरानी जनता ने अयातुल्लाह ख़ुमैनी का कफ़न फाड़ने की कोशिश की- विवेचना", "Content": ["उनसे पहले के ईरानी शासनाध्यक्षों को या तो निर्वासन का अपमान झेलना पड़ा था या उनकी मौत हत्यारों के हाथों हुई थी. जब ख़ुमैनी की मौत हुई, तो ईरान की सरकार ने उन्हें हज़रत मोहम्मद साहब और इमामों के बाद सबसे अलौकिक व्यक्ति की संज्ञा दी थी. ", "ख़ुमैनी का जन्म 24 सितंबर, 1902 को ईरान के क़स्बे ख़ुमैन में हुआ था. लोगों से कम मेलजोल पसंद करने वाले ख़ुमैनी ने छह साल की उम्र से ही क़ुरान पढ़ना शुरू कर दिया था. बाद में उन्होंने कूम शहर में बसने का फ़ैसला कर लिया था. ", "ख़ुमैनी ने अयातुल्लाह बनने के बाद ईरान के शाह और उनके अमेरिका के साथ संबंधों की बुराई करनी शुरू कर दी थी जिसकी वजह से शाह ने उन्हें निष्कासित कर दिया था.", "अयातुल्लाह वहां से तुर्की चले गए. बाद में वो वहां से पहले इराक़ गए और फिर वहां से फ़्रांस.", "फ़्रांस में ख़ुमैनी का दिन सुबह 3 बजे शुरू होता था यानी सुबह की नमाज़ से काफ़ी पहले. इस समय का इस्तेमाल वो एक दिन पहले आए उन कागज़ात को पढ़ने में करते थे जिनको पढ़ने का समय उन्हें नहीं मिल पाया था. ", "सात बजे नाश्ता करने से पहले वे विदेशी प्रेस रिपोर्टों के फ़ारसी अनुवाद पढ़ते थे. ", " अपनी क़िताब ", " में लिखते हैं, \"अगले तीन घंटों तक वो ईरान से आई हर ताज़ा ख़बर और अपने निजी मामलों पर विचार करते थे. दस बजे से बारह बजे तक वो इबादत करते थे. एक बजे खाना खाने के बाद वो दिन में एक घंटा सोते थे. तीन बजे के बाद दो घंटे वो राजनीतिक काम करते थे. दिन में जब भी उन्हें समय मिलता था वो पास के गांव में टहलने चले जाते थे.\" ", "फ़्रांस में मिली सरकारी सुरक्षा के कारण ऐसा बहुत कम होता था कि वो अकेले टहलने निकल पाएं. नौ बजे उनका दिन समाप्त होता था. तब वो अपने परिवार वालों के साथ रात का भोजन करते थे. ", "इसके बाद वो विदेशी रेडियो स्टेशनों ख़ास कर बीबीसी की फ़ारसी सेवा की रिकार्डिंग सुना करते थे. वो सबसे ज़्यादा खुश तब होते थे जब वो अपने पोतों, नातियों के साथ खेल रहे होते थे.", "इस्लामी समाज में महिलाओं की भूमिका के बारे मे उनके जो भी विचार रहे हों लेकिन अपनी पत्नी और परिवार के प्रति ख़ुमैनी हमेशा समर्पित रहे. ", "उनकी बेटी ने एक बार एक ईरानी टेलिविज़न को बताया था, \"उन्होंने कभी हमारी माँ से एक गिलास पानी लाने के लिए भी नहीं कहा.\"", "ईरान में जिस तरह 1979 की शुरुआत में अराजक स्थिति बन गई थी, वहां की अर्थव्यवस्था तार-तार हो चुकी थी, तेल का उत्पादन बुरी तरह से प्रभावित हो चुका था और देश की राजधानी तेहरान में आए दिन वामपंथियों और दक्षिणपंथियों के बीच ख़ूनी लड़ाई हो रही थी. उस दौर में ईरान के शाह को सत्ता से हटाना ख़ुमैनी की बहुत बड़ी राजनीतिक उपलब्धि थी. ", "जब ईरान में क्रांति हुई तो पश्चिमी देशों के लोगों को एक बार तो अपनी आँखों पर यक़ीन नहीं आया, तब तक पश्चिमी देश ईरान को काफ़ी स्थायित्व वाला देश मानते थे, लेकिन शाह का गद्दी छोड़ना और अयातुल्लाह का वहां का धार्मिक नेता बनना एक दिन में नहीं हो गया था.", "दिनभर: पूरा दिन,पूरी ख़बर", "शाह के ज़माने में ईरान पश्चिमी देशों के ख़ेमे में था जबकि अयातुल्लाह इसका खुलकर विरोध करते थे. इसी वजह से उन्हें साल 1962 में गिरफ़्तार कर लिया गया. इस गिरफ़्तारी ने उन्हें देश का नायक बना दिया.", "वो पहले तुर्की गए, उसके बाद इराक और फिर फ़्रांस में रहे. यहां रहकर ही वो अपने समर्थकों से शाह को सत्ता से उखाड़ फेंकने का आग्रह करते रहे. ", "1979 आते-आते पूरे ईरान में शाह की लोकप्रियता घटने लगी. हर तरफ़ दंगे फैल गए और हर रोज़ हड़ताल और प्रदर्शन होने लगे. ", "शाह ने ईरान से निकलने का मन बना लिया लेकिन वो 16 जनवरी तक तेहरान में ही रहे. इतनी देर तक शाह इसलिए रुके रहे क्योंकि वो अपने साथ पूरा शाही ख़ज़ाना या उसका एक हिस्सा ले जाना चाहते थे.", "अपनी क़िताब ", "में लिखते हैं,  \"दरअसल, वो चाहते थे कि उन्हें और उनकी पत्नी ने अपने राज्याभिषेक के दिन जो जवाहरात पहने थे, उन्हें वो अपने साथ ले जाएं. उन्होंने रॉयल गार्ड्स के जत्थे को कई बार इस निर्देश के साथ बैंक भेजा कि वो शाही तिजोरी को ज़बरदस्ती खुलवाने की कोशिश करें लेकिन वो हर बार ख़ाली हाथ वापस आ गए.\" ", "\"शाही तिजोरी को सुरक्षा की दृष्टि से ज़मीन के 20 मीटर नीचे बनाया गया था. जिन बैंक अफ़सरों को तिजोरी खोलने के तरीके पता थे, वो ग़ायब हो गए थे. आख़िर में शाह ने शाही ख़ज़ाने को सुरक्षित रखने के लिए जो सावधानियां बरती थीं वो ही उनके ख़िलाफ़ गईं और उनको बिना अपने जवाहरातों के ईरान छोड़ना पड़ा.\" ", "इन जवाहरातों का उस समय 500 अरब डॉलर का बीमा कराया गया था. ये ख़ज़ाना आज भी ईरान के बैंक में सुरक्षित रखा हुआ है.", "शाह ने ईरान से बाहर जाने को इस तरह से पेश किया जैसे वो मिस्र की सरकारी यात्रा पर जा रहे हैं. दरअसल, वो पहले जॉर्डन जाना चाहते थे लेकिन जॉर्डन के शाह ने उनके इस अनुरोध को विनम्रतापूर्वक अस्वीकार कर दिया. ", "शाह का दल पहले  मिस्र नदी पर बने अस्वान रिसॉर्ट पर पहुंचा. वहां पर भी उन्होंने खुद को शासनाध्यक्ष के तौर पर पेश किया. वहां उन्होंने मिस्र के राष्ट्रपति अनवर सादात के साथ तीन दिन की शिखर बैठक की. ", "वहां पर वो अमेरिका के पूर्व राष्ट्रपति गेराल्ड फ़ोर्ड से भी मिले. मिस्र में पांच दिन बिताने के बाद शाह 22 जनवरी को मोरक्को की राजधानी मराकेश के लिए रवाना हो गए. ", "उनकी योजना थी कि वो वहां पर पांच दिन तक रुकेंगे और फिर वहां से अमेरिका के लिए रवाना हो जाएंगे लेकिन वहीं उन्हें अपने दामाद और अमेरिका में ईरान के राजदूत का संदेश मिला कि अमेरिका ने अब अपना इरादा बदल दिया है और अब वो उनकी मेज़बानी करने के पक्ष में नहीं हैं. ", "तीन सप्ताह बाद मोरक्को के शाह ने अपने एडीसी को भेजकर ईरान के शाह को कहलवाया कि उनकी दिली इच्छा है कि वो उन्हें अपने देश में शरण दें लेकिन अब हालात बदल गए हैं और वो चाहते हुए भी उन्हें अपने यहां नहीं रख सकते. उनके जीवन के अंतिम चरण में मिस्र ने उन्हें अपने यहां आने की अनुमति दे दी. जब 27 जुलाई, 1980 को कैंसर से शाह का निधन हुआ तो उन्हें वहां राजकीय सम्मान के साथ दफ़नाया गया.", "उधर एक फ़रवरी, 1979 की रात एक बजे पेरिस के हवाई अड्डे से ख़ास तौर से चार्टर किए गए बोइंग 747 विमान 'द मे फ़्लावर' ने तेहरान के लिए टेक-ऑफ़ किया. उस पर सवार थे ईरान के शाह के ख़िलाफ़ हो रही क्रांति के नायक अयातुल्लाह रोहिल्ला ख़ुमैनी. 16 साल तक निर्वासन की ज़िंदगी बिताने वाले ख़ुमैनी अपने वतन लौट रहे थे. ", "विमान पर सवार कुल यात्रियों की संख्या थी 168. इस फ़्लाइट में किसी महिला या बच्चे को इस डर से शामिल नहीं गया था कि इस विमान पर हमला हो सकता है. ये आशंका पूरी तरह से बेबुनियाद भी नहीं थी.  ", "अपनी क़िताब ", "में लिखते हैं, \"ईरानी वायु सेना के वरिष्ठ कमांडर ख़ुमैनी को ईरान लाने वाले विमान को गिरा देना चाहते थे. उन्होंने मिस्र में शरण ले चुके शाह से संपर्क कर बिना अनुमति ईरानी वायु सेना में प्रवेश करने वाले विमान को मार गिराने की अनुमति भी मांगी थी लेकिन शाह ने इस अनुरोध पर अपनी कोई प्रतिक्रिया नहीं दी थी.\" ", " ने अपनी क़िताब ", "में लिखा है, \"विमान में बैठते ही ख़ुमैनी विमान के ऊपरी हिस्से में चले गए. उन्होंने पहले वज़ू किया, नमाज़ पढ़ी और थोड़ी दही खाई. उसके बाद उन्होंने विमान के फ़र्श पर तोशक बिछवाई, एयर फ़्रांस के दो कंबल ओढ़े और सोने चले गए. ढाई घंटे सोने के बाद उन्होंने नमाज़ पढ़ी और ऑमलेट का नाश्ता किया.\" ", "\"विमान के पिछले हिस्से में उनके लोग और क़रीब 100 पत्रकारों का एक समूह बैठा हुआ था. जैसे ही विमान ने ईरान की वायु सीमा में प्रवेश किया एबीसी न्यूज़ के संवाददाता पीटर जेनिंग्स ने ख़ुमैनी से पूछा, ईरान वापस लौटते हुए आपको कैसा लग रहा है? अयातुल्ला का जवाब था 'हिची' यानी कुछ भी नहीं. उनके फ़ारसी अनुवादक सादेग ग़ोतबज़ादा ने आश्चर्य से पूछा, 'हिची ?' ख़ुमैनी ने फिर ज़ोर देकर कहा, 'हिच अहसासी नदरम', यानी मुझे कुछ भी महसूस नहीं हो रहा.\"", "उसी विमान में ", "भी सवार थे. बाद में उन्होंने अपनी आत्मकथा ", " में लिखा, \"ख़ुमैनी के साथ तेहरान जाना एक डरावना अनुभव था. हमारे साथ चल रहे यात्रियों को पूरा यकीन था कि ईरान की वायु सेना हमारे विमान को गिरा देगी. फ़्लाइट के दौरान हमने कुछ मिनटों के लिए ख़ुमैनी से बात की थी. वो बहुत बोलने वाले शख़्स नहीं थे. जब मैं उनसे कोई सवाल करता वो विमान की खिड़की के बाहर देखने लगते.\"", "लैंड करने से पहले ख़ुमैनी के विमान ने तेहरान का तीन बार चक्कर लगाया. आख़िरकार, एक फ़रवरी की सुबह साढ़े नौ बजे ख़ुमैनी के विमान ने तेहरान को मेहराबाद हवाईअड्डे पर लैंड किया. जैसे ही विमान का दरवाज़ा खुला एक काला साफ़ा और पिंडलियों तक पायजामा पहने हुए एक दुबले-पतले झुकी कमर वाले बुज़र्ग शख़्स ने 16 साल बाद अपने चेहरे पर ईरान की ठंडी हवा के झोंके महसूस किए. ", "उनकी एक बांह को एयर फ़्रांस के एक परिचारक ने सहारा दे रखा था. वहां पर ख़ुमैनी के स्वागत में ईरानियों का जन सैलाब उमड़ पड़ा था. उनको पहले आसमानी रंग की मर्सिडीज़ कार में बैठाया गया. लेकिन लोगों की भीड़ इतनी थी कि उन्हें हेलिकॉप्टर में शिफ़्ट करना पड़ा. जब तक वो कार में रहे वो उन सड़कों का नाम पूछते रहे जिनसे वो गुज़र रहे थे. सालों पहले जब उन्होंने तेहरान को छोड़ा था तब और अब के तेहरान में ख़ासा फ़र्क आ चुका था. ", "तब तक शाह के ज़माने के प्रधानमंत्री  शाहपुर बख़्तियार ने इस्तीफ़ा नहीं दिया था. ख़ुमैनी ने उनकी अनदेखी करते हुए मेहदी बज़रगान को प्रधानमंत्री नियुक्त कर दिया. ", "मोहम्मद हेकाल लिखते हैं, \"बख़्तियार ने ये दिखाने के लिए कि सत्ता पर उनका ही क़ब्ज़ा है पूरे देश में कर्फ्यू लागू कर दिया. जब ख़ुमैनी ने ये सुना तो उन्होंने कागज़ का एक टुकड़ा निकाला और उस पर फ़ारसी में लिखा था--'कर्फ़्यू का पालन मत कारिए'.\"", "उस काग़ज़ के टुकड़े को हर टेलिविज़न चैनल पर दिखाया गया. इसके बाद देखते ही देखते लोग कर्फ़्यू के आदेश का विरोध करते हुए सड़कों पर निकल आए. जनरल ग़राबघी ने नवनियुक्त प्रधानमंत्री बज़रगान को फ़ोन कर कहा कि आप अपना प्रतिनिधि भेजिए ताकि मैं सेना का नियंत्रण उसके हाथ में दे दूं.", "11 फ़रवरी को जनरल ग़राबघी ने अचानक ऐलान किया कि अब से सेना राजनीतिक रूप से तटस्थ रहेगी. उन्होंने सारी सैनिक इकाइयों को बैरकों में लौट जाने का आदेश दिया. ", "उस दिन से ही सड़कों पर क्रांतिकारियों का कब्ज़ा हो गया. बख़्तियार ने अपना पद छोड़ने का ऐलान किया और वो अंडरग्राउंड हो गए. उस दिन से ही पुरानी सत्ता से जुड़े सैनिक अधिकारियों को गिरफ़्तार किया जाने लगा. ", "अपनी क़िताब ", " में लिखते हैं, \"12 फ़रवरी की रात पहले तो शाह के ख़ासमख़ास और उनकी कुख्यात ख़ुफ़िया एजेंसी सवाक के प्रमुख रहे जनरल नसीरी की पिटाई की गई और फिर उन्हें  जनरल रबी, नजी और ख़ोलरोदाद के साथ 15 फ़रवरी की रात एक स्कूल की छत पर गोली मार दी गई.\"", "एक सप्ताह पहले ही ख़ुमैनी ने इस स्कूल को अपना मुख्यालय बनाया था.", "ख़ुमैनी ने मुक़दमे की सुनवाई के लिए सादेक ख़लख़ली को नियुक्त किया. उन्होंने ख़लख़ली को निर्देश दिया कि इन लोगों को जो कुछ कहना हो उसे सुन लो और \"उसके बाद इन सबको जहन्नुम रसीद करवा दो.\" ", "फ़्रांस में अयातुल्लाह ख़ुमैनी ने भले ही ईरान में  लोकतंत्र की वापसी की इच्छा जताई हो लेकिन ईरान की धरती पर क़दम रखते ही उनके प्रयास का पूरा केंद्र-बिंदु ईरान में कट्टरपंथी इस्लामी राज्य की स्थापना में लग गया. ", "कॉन कफ़लिन लिखते हैं, \"इन जनरलों की आँखों पर पट्टी बाँधकर स्कूल की छत पर ले जाया गया जहाँ एक-एक कर उन्हें गोली मारी गई. जब ख़ुमैनी को इनके मर जाने की ख़बर लगी तो वो  खुद संकरी सीढ़ियों से चढ़कर इन लोगों की लाशें देखने छत पर गए और वहां पूरे एक मिनट तक रहे. इसके बाद इन शवों की फ़िल्म बनाकर ईरान के टेलिविज़न पर दिखाया गया.\" ", "ऐसा ये संदेश पहुंचाने के लिए था कि अयातुल्लाह ख़ुमैनी के इस्लामी न्याय की परंपरा अब ईरान की धरती पर अपनी जड़ें जमाने जा रही है. ", "इस घटना के कुछ दिनों बाद तेहरान विश्वविद्यालय के एक छात्र ने टिप्पणी की \"मैं समझता था कि ख़ोमैनी ईरान में लोकतंत्र ला रहे हैं लेकिन अब मुझे लगता है कि हमने एक तानाशाह की जगह दूसरे तानाशाह को ईरान में ला खड़ा किया है.\"", "साल 1989 में ख़ुमैनी ने 'सेटेनिक वर्सेस' पुस्तक के लेखक सलमान रुश्दी और पुस्तक के प्रकाशन से जुड़े लोगों के ख़िलाफ़ मौत का फ़तवा जारी किया. उन्होंने दुनियाभर के मुसलमानों से अपील की कि जैसे ही वो रुश्दी को देखें, उन्हें मार डाला जाए. ", "ऐलान किया गया कि जो भी रुश्दी की हत्या करेगा उसे 26 लाख डॉलर का ईनाम दिया जाएगा. इस फ़तवे की वजह से रुश्दी को अपनी बाकी की ज़िदगी कड़ी सुरक्षा के बीच बितानी पड़ी. ", "जब 3 जून, 1989 को ख़ुमैनी की मृत्यु हुई तो तेहरान रेडियो के प्रेज़ेंटर ने रोते हुए इसका ऐलान किया. ", "पूरे देश में आपातकाल घोषित कर दिया गया और टेलिफ़ोन लाइनें काट दी गईं. सारे हवाईअड्डे बंद कर दिए गए और ईरान की सीमाओं को सील कर दिया गया.", "उस समय ईरान के राष्ट्रपति रफ़सनजानी को लगा कि ख़ुमैनी के इस दुनिया से चले जाने की वजह से ईरान में स्थायित्व आ जाएगा. ", "ख़ुमैनी के अंतिम संस्कार में लाखों ईरानी शामिल हुए. उनके पार्थिव शरीर को लोगों के अंतिम दर्शन के लिए एक वातानुकूलित बक्से में रखा गया था. एक अनुमान के अनुसार, क़रीब 20 लाख लोग ख़ुमैनी की शवयात्रा में शामिल हुए. ", "उस समय भीड़ इतनी अधिक थी कि तेहरान के फ़ायर ब्रिगेड को लोगों के ऊपर पानी की बरसात करनी पड़ी ताकि वो गर्मी और दम घुटने से बेहोश न हो जाएं. ", "अंतत भीड़ से बचाने के लिए उनके पार्थिव शरीर को एक हैलिकॉप्टर में शिफ़्ट करना पड़ा. लेकिन जैसे ही हैलिकॉप्टर ने लैंड किया भीड़ ने आगे बढ़कर ख़ुमैनी के पार्थिव शरीर पर कब्जा कर लिया. ", "लोगों में उनके सफ़ेद कफ़न को फाड़ने की होड़ लग गई ताकि वो उसके टुकड़ों को यादगार के तौर पर अपने पास रख सकें. ", "ईरानी मीडिया ने ख़बर दी कि ख़ुमैनी को सुपुर्दे-ख़ाक किए जाने के दौरान क़रीब दस हज़ार लोग घायल हुए और दर्जनों लोगों को अपनी जान से हाथ धोना पड़ा."]}
{"Headline": "'आगरा' फ़िल्म में ऐसा क्या जो आपको झकझोर कर रख देगा?", "Content": ["भारत की फ़िल्मों की एक और पहचान ये भी है कि वो बेहद शालीन और सभ्य होती हैं. क्योंकि ऐतिहासिक रूप से देखें, तो एक ज़माने में भारत की फिल्मों में सेक्स के सीन की बात तो जाने ही दीजिए, किसिंग सीन तक नहीं होते थे. ", "निश्चित रूप से बॉलीवुड के फ़िल्म निर्देशकों को सेक्स सीन को, किरदारों की सेक्स अपील को दिखाने के लिए इशारों और दबे छुपे तरीक़ों से काम चलाना पड़ता था, ताकि उनकी फ़िल्में सेंसर बोर्ड में अटकें नहीं, पास हो जाएं. ", "मसलन, आपने अक्सर बेहद लोकप्रिय फिल्मी गानों में सफ़ेद साड़ी पहने हीरोइन को लजाते शर्माते किसी फ़व्वारे के इर्द गिर्द मंडराते देखा होगा.", "लेकिन, जिसके के ज़हन में भी भारतीय सिनेमा की ये मासूमियत भरी छवि रही होगी, उसे इस साल के कान फिल्म फेस्टिवल के दौरान बहुत हैरानी हुई होगी. ", "25 मई को कान फिल्म फेस्टिवल में निर्देशक कनु बहल की फिल्म आगरा को डायरेक्टर्स फोर्टनाइट वाले सेक्शन में दिखाया गया था. इस फिल्म में भारत के मर्दों की सेक्स की दबी कुचली आकांक्षाओं को झकझोर देने वाली बेबाक़ी के साथ पेश किया गया है. फिल्म में न्यूड और सेक्स सीन भरे पड़े हैं. ", "आगरा, भारतीय सिनेमा की बंदिशें तोड़ने वाली वैकल्पिक फिल्मों के सिलसिले की ताज़ा कड़ी है, जिसकी शायद ही कोई ख़ास चर्चा हो रही हो.", "जैसा कि कनु बहल ख़ुद कहते हैं, ''भारत में कितनी सारी फिल्में बनती हैं और वहां पर फिल्मों के वैसे ही दो पहलू नज़र आते हैं, जैसे कोई इंसान दो अलग अलग किरदारों में बंटा हुआ हो. एक तरफ़ भारतीय फिल्मों का बॉलीवुड वाला रंगारंग चेहरा है, जो बेहद लोकप्रिय है. जिसके बारे में बहुत से लोग जानते हैं.''", "''वहीं दूसरी तरफ़ फिल्मों की एक समानांतर और बिल्कुल अलग ही दुनिया है, जहां काफ़ी दिलचस्प काम हो रहा है. और, ऐसा नहीं है कि ये कोई नया चलन है, जो अभी शुरू हुआ है. या, पिछले पांच या दस सालों से ऐसा हो रहा है. भारत में समानांतर सिनेमा का इतिहास तो दशकों पुराना है.''", "दिनभर: पूरा दिन,पूरी ख़बर", "आगरा फिल्म में कॉल सेंटर के एक कर्मचारी गुरु की कहानी दिखाई गई है, जो दबी हुई इच्छाओं और कुंठाओं का मारा हुआ है. वो एक छोटे से घर में अपने मां-बाप और भाई-बहनों के साथ रहता है. ", "गुरु के उस तंग घर में इतनी भी जगह नहीं है कि वो अपना घर बसा सके और लोगों की नज़र और फ़ब्तियों से बचकर अपनी साथी के साथ सेक्स कर सके. इसलिए वो चाहता है कि घर में एक कमरा और बनवाया जाए. ", "यौन संबंधों से महरूम गुरु बुरी तरह खीझा हुआ इंसान है, जिसे डेटिंग ऐप्स की लत लगी हुई है. वो दिन का ज़्यादातर हिस्सा उन ऐप्स पर ही बिताता है, और एक के बाद एक अपनी हिंसक सेक्सुअल फैंटेसी को जीने का अभिनय करता है.", "हालांकि, कनु बहल फिल्म में कभी ये बात नहीं साफ़ करते कि ये गुरु की कोरी कल्पनाएं ही हैं, या असली घटनाएं हैं. ", "गुरु की इस सनक और भरमजाल में हक़ीक़त और फ़साने का जो मेल है, उसमें हमें अमरीकी फिल्म, अमेरिकन साइको के पैट्रिक बेटमैन की झलक नज़र आती है.", "ये एक साहसिक फिल्म है, जिसके पहले सेक्स सीन का ख़ात्मा एक महिला के विशाल चूहे में तब्दील होने के साथ होता है. औ,र हमें ये एहसास होने लगता है कि गुरु पेचीदा ख़्वाब गढ़ने वाला एक इंसान है.", "वैसे ये सीन तो ऊट-पटांग का लगता है. लेकिन, कनु बहल गुरु की कुछ ज़्यादा हिंसक और गुस्सैल फंतासियां दिखाने में संकोच नहीं करते. इन्हें देखकर सदमा लगता है. ", "और जब निर्देशक, फिल्म देखने वाले को एक भयंकर रूप से बीमार इंसान के ख़तरनाक दिमाग़ के भीतर लेकर जाते हैं, जहां वो औरतों को अपने शिकंजे में कर लेने और अपनी मर्दानगी दिखाने की कल्पना कर रहा होता है, तो उसे बर्दाश्त कर पाना मुश्किल हो जाता है.", "42 बरस के फिल्म निर्देशक कनु बहल कहते हैं कि, 'ये फिल्म उन छुपे हुए पहलुओं पर रोशनी डालती है, जो हर इंसान की ज़िंदगी में होते हैं. मगर जिनके बारे में कोई बात नहीं करता. '", "उत्तर भारत में पले बढ़े कनु कहते हैं, 'एक चढ़ती उम्र के लड़के के तौर पर मैं ख़ुद अपनी सेक्स की इच्छा दबाने के अनुभव से गुज़रा था. और मैं ही क्यों, मैंने बहुत से ऐसे लोगों को देखा है, जो यौन संबंध के मामले में देर से परिपक्व होने की चुनौती से जूझ रहे थे.'", "कनु बहल की फिल्म आगरा, कुंठित यौन ख़्वाहिशों की समस्या की पड़ताल करती है, और इशारों में ये कहती है कि भारत में यौन अपराधों की ऊंची दर के पीछे यही वजह है. हालांकि, आगरा फिल्म में भारत में यौन हिंसा की समस्या को व्यापक तौर पर पेश करने की कोशिश नहीं की गई है. ", "2012 में दिल्ली में एक छात्रा के साथ बस में बलात्कार की बर्बर घटना हुई थी. जिसके बाद भारत में यौन हिंसा की ऊंची दर ने पूरी दुनिया का ध्यान अपनी ओर खींचा था. ", "इस घटना के बाद भारत की संसद ने सेक्स क्राइम के लिए सज़ा के प्रावधान और सख़्त कर दिए थे. ", "लेकिन, ऐसा लगता है कि इससे अपराध की दरों पर कोई ख़ास फ़र्क़ नहीं पड़ा. बलात्कार की घटनाएं बढ़ी ही हैं, और आज तो इसकी शिकार बनने वाली बहुत सी महिलाएं आगे आकर अपनी शिकायत करने से भी डरती हैं. ", "एक व्याकुल इंसान की कहानी के ज़रिए इस स्याह मसले पर नज़र डालते हुए कनु बहल ने एक ऐसी फ़िल्म बनाई है, जो बहुत से रिवाजों को तोड़ती है, भले ही ख़ुद निर्देशक का ऐसा इरादा न रहा हो. ", "कनु बहल कहते हैं कि,''मैंने फिल्म बनाने की शुरुआत किसी लक्ष्मण रेखा को पार करने की नीयत से नहीं की थी. लेकिन, ये विषय ही ऐसा था, जिसने मुझे ऐसा करने को मजबूर कर दिया.''", "भारत में सेक्स संबंधी रीति रिवाज और यौन हिंसा का पूरा मसला, एक ऐसा विषय था जिसका सामना करना कनु बहल के लिए भी आसान नहीं था. उन्होंने कहानी का जो पहला ड्राफ्ट तैयार किया था, उसमें खुलकर सेक्स सीन का ज़िक्र नहीं था. ", "लेकिन, जब कनु बहल फिल्म निर्माताओं के लिए अमरीका के थ्री रिवर्स रेज़ीडेंसी में भाग ले रहे थे, तो बहल से कहा गया कि उन्हें अपने किरदार के दबे कुचले अरमानों, उसके बदसूरत किरदार और कहानी के स्याह पहलू को दर्शकों के सामने उजागर करने के लिए तस्वीरों में पेश करना होगा. ", "जिससे दर्शकों को ये समझ में आ सके कि फिल्म के मुख्य किरदार के कुंठित दिमाग़ ने ही शारीरिक संबंध बनाने की उसकी ख़्वाहिशों को वीभत्स बना दिया है. ", "कनु बहल ने बताया, ''जब उन्हें पढ़ाने वाले ने फिल्म का ड्राफ्ट पढ़ा, तो मुझसे पूछा कि मैं ये फ़िल्म क्यों बना रहा हूं? तो, मैंने जवाब दिया कि मैं भारत में जगह की कमी और यौन इच्छा के दमन की समस्या को दिखाना चाहता हूं. तब उन्होंने कहा कि फिर तुम इसे पर्दे पर क्यों नहीं दिखा रहे हो? ''", "''अगर तुम वाक़ई लोगों को ये कहानी सुनाना चाहते हो, तो ये काम अधकचरे ढंग से नहीं कर सकते. उसी रात मैंने फ़ैसला किया कि मैं एक ऐसे कमज़ोर इंसान की ज़िंदगी पर फ़िल्म बनाऊंगा, जिसे नहीं पता कि वो अपने विपरीत लिंग वाले इंसान से कैसा व्यवहार करे. मुझे दिखाना पड़ा कि ऐसे लोग इतनी नीचता भरा बर्ताव करते हैं, जिसकी उम्मीद नहीं की जा सकती.''", "कनु बहल, भारतीय सिनेमा के इतिहास के बहुत उम्दा फ़िल्मकारों के नक़्श-ए-क़दम पर चल रहे हैं. ", "फिल्मों की जानकार मीनाक्षी शेड्डे कहती हैं,''भारत में सिनेमा का ये स्याह पहलू हमेशा से मौजूद था.\" ", "मीनाक्षी, बर्लिन फिल्म फेस्टिवल में भारत और दक्षिणी एशिया की प्रतिनिधि हैं. वो टोरंटो फिल्म फेस्टिवल के लिए भी सीनियर प्रोग्राम एडवाइज़र हैं. इस साल के कान फिल्म फेस्टिवल में मीनाक्षी क्रिटिक्स वीक जूरी की सदस्य हैं.", "वो कहती हैं, ''हमारे सिनेमा में हमेशा से ही रूढ़ियों की बेड़ियां तोड़कर आगे बढ़ने वाले मौजूद रहे हैं. भले ही उनका दबदबा न रहा हो. लेकिन, भारतीय सिनेमा के डीएनए में शुरुआती दौर से ही ऐसे तत्व मौजूद रहे हैं. शायद ये बहुत सी संस्कृतियों में आम है, जहां सिनेमा बनाने की शुरुआत ही उन लोगों ने की थी, जो समाज की बेड़ियां तोड़ने को तैयार थे. ''", "''भारत में भी फिल्म बनाने की शुरुआत निचली जाति के, हाशिए पर पड़े तबक़े के लोगों और अप्रवासियों ने ही की थी, क्योंकि फ़िल्मों में काम करना ख़राब माना जाता था.''", "''1913 में आई मूक फिल्म राजा हरिश्चंद्र के बारे में अक्सर ये माना जाता है कि ये भारत की पहली फीचर फिल्म थी, जिसने भारत में सिनेमा को लोकप्रिय बनाया.'' ", "लेकिन, उस वक़्त भारत में फिल्मों को इतना घटिया पेशा माना जाता था कि राजा हरिश्चंद्र फिल्म के निर्देशक दादासाहेब फाल्के को एक औरत के किरदार के लिए एक पुरुष कलाकार रखना पड़ा था. उसस वक़्त तो फिल्मों में होना ही समाज के उसूलों के ख़िलाफ़ माना जाता था.", "मीनाक्षी कहती हैं, ''बेड़ियां तोड़ने का वो सिलसिला लंबे समय से आगे बढ़ता आ रहा है. हमने इसे 1950 के दशक से लेकर 1970 तक देखा था, जब समानांतर सिनेमा का आंदोलन शुरू हुआ था.''", "''मिसाल के तौर पर अगर आप सत्यजित रे की फिल्में देखते हैं, तो पाथेर पंचाली 1955 में बनाई गई थी. और, मृणाल सेन और ऋत्विक घटक जैसे सत्यजित रे के समकालीन निर्देशकों और जाने माने कलाकारों ने बेहद सियासी और समाज की लक्ष्मण रेखा पार करने वाली फिल्में बनाईं. इन फिल्मों ने अपने दौर के रीति रिवाजों पर सवाल खड़े किए थे.''", "फिर भी, भारतीय सिनेमा की इस आज़ाद परंपरा को तलाश पाना ख़ास तौर से भारत के बाहर बेहद मुश्किल होता था. दुनिया भर में भारतीय सिनेमा की पहचान बॉलीवुड की मुख्यधारा की पारंपरिक 'मसाला' फिल्में बन गईं, जो रोमांस, गानों और अंत भला तो सब भला के आज़माए हुए नुस्खों पर बनाई जाती थीं. ", "1990 का दशक आते आते, फिल्म निर्माण की बढ़ती लागत के कारण भारत में वैकल्पिक सिनेमा लगभग गुम ही हो गया था. विदेशों में बसे भारतीयों के बाज़ार का फ़ायदा उठाकर बॉलीवुड की फिल्में ही शोहरत और कमाई बटोरने लगी थीं. ", "कमाई न होने के कारण, सिनेमाघरों ने भी समानांतर फिल्में दिखाने में दिलचस्पी दिखानी बंद कर दी. वो भी सिर्फ़ मुख्यधारा की हिंदी फिल्में दिखाकर अपनी जेबें भरने में दिलचस्पी रखने लगे थे.", "लेकिन, इक्कीसवीं सदी में डिजिटल तकनीक के उभार के चलते फिल्में बनाना आसान और सस्ता हो गया. इससे हाल के वर्षों में स्वतंत्र भारतीय सिनेमा उद्योग में एक नई जान आ गई है. आज शोनाली बोस और अनुराग कश्यप जैसे फिल्मकारों की ख़ूब चर्चा हो रही है. ", "अब चूंकि सेंसर के नियमों में भी काफ़ी ढील दे दी गई है, तो जिन विषयों पर फिल्में बनाई जाती थीं, उनका दायरा भी बढ़ गया है. ", "आज भारत में विवादित सियासी इतिहास और LGBTQ जैसे सामाजिक मुद्दों पर भी फिल्में बनने लगी हैं. इन फिल्मों को बर्लिन और कान जैसे फिल्म फेस्टिवल में दर्शक भी मिल जाते हैं. अनुराग कश्यप की ताज़ा फिल्म केनेडी के बारे में कहा जा रहा है कि ये भारत के पुलिस महकमे में फैले भ्रष्टाचार की सच्ची कहानी पर आधारित है. ", "इस फिल्म को कान फिल्म फेस्टिवल के मिडनाइट सेक्शन में दिखाया जा रहा था. इस वर्ग में वो फिल्में दिखाई जाती हैं, जो बंधे बंधाए दायरों को तोड़कर बनाई जाती हैं.", "और, आज जब इस तरह के भारतीय सिनेमा को दुनिया भर के फिल्म समीक्षक सराहने लगे हैं, तो इसका असर लोकप्रिय बॉलीवुड सिनेमा पर भी पड़ रहा है. आज बड़े बड़े स्टूडियोज़ को दर्शकों की बदलती पसंद के मुताबिक़ ख़ुद को भी ढालना पड़ रहा है. ", "अब मुख्यधारा की फिल्मों में भी शालीनता का पहलू कम हो रहा है और उन विषयों पर भी फिल्में बन रही हैं, जो अब तक अछूत माने जाते थे. ", "मीनाक्षी शेड्डे कहती हैं , ''इसके कारण बॉलीवुड की मसाला फिल्में बनाने वाले भी चर्चित विषयों पर फिल्में बना रहे हैं, जो हक़ीक़त के ज़्यादा क़रीब होती हैं.' मीनाक्षी ये भी कहती हैं कि इसका उल्टा असर भी हुआ है और समानांतर सिनेमा बनाने वाले भी अब 'नाच गाने को दर्शकों के बड़े वर्ग तक पहुंचा रहे हैं.'", " भारतीय सिनेमा के लिए ये दौर निश्चित रूप से रोमांचक है. आज अधिक समृद्ध, विविधता भरी और दर्शकों को बांटने वाली फिल्में बन रही हैं. जो बॉलीवुड पर अपना दबदबा क़ायम करने वाली मसाला फ़िल्मों की तुलना में बंदिशें तोड़ने वाली भारतीय सिनेमा की जड़ों के ज़्यादा क़रीब हैं. ", "ये फ़िल्में समाज को आईना दिखाती हैं और, गैस्पर नो, जैक स्मिथ और केनेथ एंगर (जिनकी हाल ही में मौत हो गई थी) जैसे फिल्मकारों की फिल्मों से काफ़ी ज़्यादा मिलती हैं. इन तीनों की फ़िल्में बेहद विभाजनकारी होती हैं, और कई बार उन्हें देखना मुश्किल हो जाता है. आगरा भी इसी खांचे में फिट बैठती है. ", "कनु बहल हमें गुरु के ज़हन में दाख़िल कराने में इस क़दर कामयाब हो जाते हैं कि उनकी फिल्म घिनौनी लगने लगती है. इसके सीन हमारी समझ पर हमला करते हैं, जिससे हमारी आंतों में मरोड़ उठने लगती है, और भीतर से बहुत बुरी प्रतिक्रिया निकलती है. ", "जब इस फिल्म का दायरा बढ़ता है, और इसमें पैसे उधार लेने जैसे मुद्दे भी शामिल हो जाते हैं, तो सच्चाई और कल्पना के बीच फ़र्क़ करना मुश्किल हो जाता है. ", "हो सकता है कि बहुत से लोगों को ये फिल्म एक दिल दहला देने वाला तजुर्बा लगे. और, कुछ लोगों को ये फिल्म देखना भ्रामक भी लगे. ", "लेकिन, कनु बहल की फ़िल्म की सबसे ख़ास बात ये है कि इसमें भारत के सबसे बड़े मगर सबसे कम चर्चा वाले मुद्दे को इस तरह से पेश किया गया है, जिससे ये उपदेश जैसी बोझिल नहीं लगती. हम चाहेंगे कि भारत में ऐसी ही रचनात्मक रूप से साहसिक और सोचने को मजबूर करने वाली फिल्में ज़्यादा से ज़्यादा बनें."]}
{"Headline": "बृजभूषण शरण सिंह के ख़िलाफ़ दर्ज एफ़आईआर हमें क्या बताती है?", "Content": ["बीबीसी संवाददाता", "यौन उत्पीड़न के ख़िलाफ़ आवाज़ उठाने की क़ीमत का, अपने करियर के ख़त्म होने का और यहां तक कि अपनी जान जाने का ‘डर’.", "अब जब महिला पहलवानों द्वारा अप्रैल में दायर की गई यौन उत्पीड़न की एफ़आईआर की जानकारी सामने आई है, तो उसमें भी हर पन्ने पर उस 'डर' का ज़िक्र है.", "महिलाओं के ख़िलाफ़ हिंसा के कई मामलों पर काम कर चुकीं सुप्रीम कोर्ट की वरिष्ठ वकील वृंदा ग्रोवर ने कहा, “नाबालिग समेत सभी महिलाओं के ब्यौरों में उनके उत्पीड़न के लिए बार-बार ताक़त और सत्ता के ग़लत इस्तेमाल का उल्लेख है जो आईपीसी और पॉक्सो दोनों के तहत अपराध की श्रेणी में आता है.”", "कुश्ती महासंघ के अध्यक्ष और भारतीय जनता पार्टी के सांसद बृजभूषण शरण सिंह के ख़िलाफ़ एक नाबालिग समेत सात महिला पहलवानों ने दो एफ़आईआर दायर कराई थी.", "एफ़आईआर में सिंह के अलावा, कुश्ती महासंघ के कई पहलवानों ने उनके साथ काम कर रहे एक और वरिष्ठ सदस्य के ख़िलाफ़ उत्पीड़न में ‘अबेटमेंट’ यानी साथ देने का आरोप लगाया है.", "बृजभूषण शरण सिंह और उस सदस्य ने सभी आरोपों से इनकार किया है.", "सुप्रीम कोर्ट में वरिष्ठ वकील इंदिरा जयसिंग के मुताबिक, “एक व्यक्ति के ख़िलाफ़ कई महिलाओं की शिकायतें और उनमें एक तरह का पैटर्न उभर कर आना, उस व्यक्ति के चरित्र के बारे में बताता है. साथ ही शिकायतकर्ताओं के आरोपों को विश्वसनीयता भी देता है.”", "ये दो एफ़आईआर महिला पहलवानों के थाने जाने पर नहीं, बल्कि उनके सुप्रीम कोर्ट में याचिका दायर करने और कोर्ट के दिल्ली पुलिस को नोटिस दिए जाने के जवाब में दायर हुईं.", "एफ़आईआर में सभी शिकायतकर्ताओं ने जनवरी-फ़रवरी के दौरान ‘ओवरसाइट कमेटी’ द्वारा की गई जांच पर भी सवाल उठाए हैं और 'डर' जताया है कि 'वो निष्पक्ष नहीं होगी.'", "एफ़आईआर में यौन उत्पीड़न से जुड़ी धाराओं 354, 354A, 354D के अलावा पॉक्सो क़ानून की धारा (10) 'ऐग्रवेटेड सेक्सुअल असॉल्ट' यानी 'गंभीर यौन हिंसा' है.", "इन धाराओं में औरत की सहमति के बिना सेक्सुअल मंशा से उसकी सहमति के बिना उसे छूने की कोशिश करना, उससे यौन संबंध बनाने की मांग करना, अश्लील बातें करना, बार-बार पीछा करना इत्यादि शामिल हैं.", "एफ़आईआर में साल 2012 से 2022 के बीच घटी जिन अलग-अलग यौन उत्पीड़न की वारदातों का ब्यौरा है उनमें कई एक जैसी बातें दिखाई देती हैं.", "हिंसा का तरीका हो, उसके लिए ताक़त का इस्तेमाल और मना करने पर परेशान करने या दंड देने के तरीके हों.     ", "इंदिरा जयसिंग के मुताबिक़, शिकायतों में समानता भर उनकी सच्चाई का प्रमाण नहीं माना जा सकता, “हर वारदात की पुष्टि के लिए तहक़ीक़ात ज़रूरी है और सबूतों और तथ्यों के बिनाह पर किसी मामले में अपराध साबित करना आसान हो सकता है किसी में नहीं.”", "वृंदा ग्रोवर के मुताबिक़, इस तहक़ीक़ात के लिए बृज भूषण शरण सिंह के बयान लेना काफ़ी नहीं है, उनकी हिरासत ज़रूरी है. ", "वो कहती हैं, “एफ़आईआर में जो ब्यौरे हैं उनकी पुष्टि के लिए पुलिस हिरासत में पूछताछ की, कॉल रिकॉर्ड निकलवाने की, गवाहों के बयान लेने की और फ़ोन ज़ब्त करने जैसे कदम उठाने की ज़रूरत है जिसे करने के लिए दिल्ली पुलिस इच्छुक नहीं दिखती.”", "एफ़आईआर में दिए गए बयौरों में कुश्ती महासंघ के प्रशासन में 12 साल से अध्यक्ष होने की वजह से बृजभूषण शरण सिंह के प्रभुत्व और ताकत का बार-बार उल्लेख है.", "पहलवानों के मुताबिक़, उत्पीड़न के फौरन बाद शिकायत ना कर पाने की वजह यही थी. कई शिकायतकर्ताओं के मुताबिक़, उनके साथ ये घटनाएं उनके करियर की शुरुआत में घटीं जिस वजह से वो अपनी बात कहने का साहस नहीं जुटा पाईं.", "पहलवानों के मुताबिक़, यौन संबंध बनाने के प्रस्ताव को ठुकराने भर से उन्हें और प्रशासन के क़ायदों का ग़लत इस्तेमाल कर कई तरीक़े से परेशान किया गया.", "एक पहलवान के मुताबिक़, एफ़आईआर दर्ज होने के बाद उन्हें धमकियां मिलने लगीं.", "बैंगलुरु स्थित वरिष्ठ वकील अनीता एब्राहिम के मुताबिक़, धमकियां मिलना गिरफ्तारी की बिनाह हो सकता है.", "अनीता कहती हैं, “आईपीसी और पॉक्सो की इन धाराओं को साथ देखें तो पुलिस को गिरफ्तारी करनी चाहिए - जैसा इन्होंने कहा कि अभियुक्त ताक़तवर है, दबाव बना रहा है और धमकियां दे रहा है, तो इस आधार पर गिरफ्तारी ज़रूरी हो जाती है.”", "अनीता के मुताबिक़, आमतौर पर एक व्यक्ति के ख़िलाफ़ वयस्कों और नाबालिग के यौन उत्पीड़न  की इतनी शिकायतें सामने आने पर गिरफ्तारी का कदम उठा लिया जाता है.", "वो कहती हैं, “ये राजनीतिक दमखम की वजह से अपराध करने की छूट यानी इम्प्यूनिटी दर्शा रहा है, और पूरे देश के लिए ग़लत उदाहरण पेश कर रहा है.” ", " ", "एफ़आईआर दर्ज करवाने का कदम उठाने से पहले पहलवानों ने सबसे पहले जनवरी में यौन उत्पीड़न की शिकायतों के बारे में आवाज़ उठाई थी.", "जिसके बाद खेल मंत्रालय ने इनकी जांच के लिए ओवरसाइट कमेटी का गठन किया था. एफ़आईआर में हर पहलवान ने इस कमेटी पर भरोसा ना होने की बात कही है.", "पहलवानों के मुताबिक़, यही वजह है कि उन्होंने पुलिस जांच का रुख़ किया.", "यौन उत्पीड़न रोकथाम कानून बनाने में अहम भूमिका निभाने वाली वकील नैना कपूर के मुताबिक़, इस ‘ओवरसाइट कमेटी’ की कानूनी वैधता ही नहीं है.", "उन्होंने कहा, “यौन उत्पीड़न रोकथाम कानून के तहत जब कमेटी बनाई जाती है तब उसके सदस्यों को ऐसी शिकायतों की सुनवाई करने की ट्रेनिंग दी जाती है ताकि ऐसे संजीदा मामलों पर सोच समझ कर फ़ैसला ले सकें.”", "कुश्ती महासंघ में यौन उत्पीड़न रोकथाम क़ानून के तहत अनिवार्य ‘इंटर्नल कमेटी’ का गठन नहीं हुआ था और पिछले तीन महीनों में भी नहीं हुआ है.", "पहलवानों की शिकायतों के बाद से संघ के रोज़मर्रा के काम को पहले ‘ओवरसाइट कमेटी’ और बाद में ‘एडवाइज़री कमेटी’ देख रही है. ", "संघ की मौजूदा टीम का कार्यकाल ख़त्म हो चुका है और नई टीम के चुनाव नहीं हुए हैं.", "नैना कपूर कहती हैं, “इंटर्नल कमेटी का मक़सद है काम की जगह को सुरक्षित बनाना ताकि यौन उत्पीड़न की रोकथाम हो और ये समझ बने कि ऐसा बर्ताव समानता के मौलिक अधिकार का उल्लंघन करता है और उस पर ससपेंड होने, निकाले जाने इत्यादि जैसी सज़ा होगी.”", "वृंदा ग्रोवर के मुताबिक़ भी जांच में भरोसा वापस लाने के लिए ऐसे नए तरीके से इंटर्नल कमेटी का गठन ज़रूरी है जिसमें कुश्ती महासंघ और सरकार का दखल ना हो."]}
{"Headline": "सऊदी अरब के उत्पादन बढ़ाते ही तेल की क़ीमतों में आया उछाल", "Content": ["बीबीसी संवाददाता", "तेल उत्पादक देश कच्चे तेल के दामों को गिरने से रोकने के लिए तेल उत्पादन में कटौती जारी रखने पर सहमत हो गए हैं.", "सऊदी अरब ने कहा था कि वो जुलाई से तेल उत्पादन में रोज़ाना दस लाख बैरल की कटौती करेगा.", "वहीं ओपेक प्लस देशों का कहना है कि 2024 से इसके अतिरिक्त 14 लाख बैरल की कटौती प्रतिदिन की जाएगी.", "ओपेक प्लस देशों में दुनिया का 40 फ़ीसदी कच्चा तेल उत्पदान होता है और इनके फ़ैसलों का असर कच्चे तेल के दामों पर पड़ता है.", "सोमवार को एशिया के बाज़ार में ब्रेंट क्रूड तेल का दाम 2.4 फ़ीसदी बढ़कर 77 डॉलर प्रति बैरल तक पहुंच गया.", "पिछले महीने ब्रिटेन में एक लीटर तेल के दाम 12 पेंस (लगभग 12 रुपये) प्रति लीटर तक गिर गए थे.", "रविवार को तेल उत्पादक देशों की बैठक 7 घंटे तक चली. रूस ने इस बैठक का नेतृत्व किया. इसमें तेल के गिरते दामों पर चर्चा की गई.", "रूस के उप प्रधानमंत्री एलेक्सांदर नोवाक के मुताबिक अक्तूबर 2022 के बाद से ओपेक प्लस देशों ने तेल उत्पादन में प्रतिदिन 36.6 लाख बैरल की कटौती की है.", "ओपेक प्लस में तेल उत्पादन करने वाले और उनके सहयोगी देश शामिल हैं. ये संगठन पहले ही 20 लाख बैरल प्रतिदिन की कटौती पर सहमत हो चुका है जो कुल वैश्विक मांग की लगभग 2 प्रतिशत है.", "नोवाक ने कहा, “इस चर्चा के बाद तेल कटौती के समझौते को 2024 के अंत तक प्रभावी किए रखने पर सहमति बनी है.”", "अप्रैल में सऊदी अरब ने अचानक प्रतिदिन 16 लाख बैरल की कटौती करने की घोषणा की थी. ", "मई से ये प्रभावी हो गई थी. सऊदी के इस क़दम के बाद कुछ दिनों के लिए तेल के दाम बढ़े थे लेकिन ये इससे कोई दीर्घकालिक सुधार नहीं हुआ.", "रविवार को सऊदी अरब के तेल मंत्री प्रिंस अब्दुलअज़ीज़ बिन सलमान कहा है कि दस लाख बैरल प्रतिदिन की कटौती को ज़रूरत पड़ने पर जुलाई के बाद भी जारी रखा जाएगा. ", "उन्होंने कहा, “ ये सऊदी लॉलीपॉप है.” ", "सऊदी के इस क़दम को तेल बाज़ार में स्थिरता लाने की कोशिश माना जा रहा है.", "यूक्रेन पर रूस के आक्रमण के बाद से ही तेल उत्पादक देश कच्चे तेल के दामों में उतार-चढ़ाव की वजह से बाज़ार में आई अस्थिरता से जूझ रहे हैं. ", "वहीं पश्चिमी देश ओपेक (तेल उप्तादन करने वाले देशों का समूह) पर दामों को प्रभावित करने और वैश्विक अर्थव्यवस्था को कमज़ोर करने का आरोप लगा रहे हैं. ", "पश्चिमी देश ओपेक में शामिल देशों पर यूक्रेन युद्ध के बाद रूस का साथ देने का आरोप भी लगा रहे हैं. पश्चिमी देशों ने रूस के ऊर्जा क्षेत्र समेत रूस पर कई प्रतिबंध लगाए हैं.", "वहीं इन आरोपों की प्रतिक्रिया में ओपेक देशों की तरफ़ से कहा गया है कि पश्चिमी देशों की वित्तीय नीतियों की वजह से पिछले एक दशक में महंगाई बढ़ी है और तेल उत्पादन करने वाले देश अपने मुख्य निर्यात के मूल्य को बचाये रखने के लिए क़दम उठने पर मजबूर हुए हैं.", "ओपेक की दो दिवसीय बैठक से पहले ये माना जा रहा था कि ये संगठन तेलके दाम बढ़ाने के लिए उत्पदान में कटौती कर सकते हैं. ऐसा प्रतीत हो रहा है कि अधिकतर सदस्य देश इस विचार के ख़िलाफ़ थे क्योंकि कटौती करने से आय भी कम होती है, जो उनकी अर्थव्यवस्थाओं को चलाये रखने के लिए ज़रूरी है.", "सऊदी अरब का रोज़ाना दस लाख बैरल की कटौती करने का फ़ैसला स्वैच्छिक था, लेकिन किसी को इससे हैरानी नहीं हुई. सऊदी अरब इस संगठन का नेतृत्व करता है और सबसे बड़ा तेल उत्पादक भी है. सिर्फ़ सऊदी अरब ही इस दिशा में कोई क़दम उठाने की स्थिति में था. ", "सऊदी अरब के नज़रिये से देखा जाए तो उसके लिए प्रति बैरल कच्चे तेल की क़ीमत 80 डॉलर प्रति बैरल से ऊपर रहना ज़रूरी है. इसी स्थिति में सऊदी इस पर मुनाफ़ा कमा पाता है. ", "सऊदी अधिकारी तेल के दामों को ऊपर रखना चाहते हैं ताकि प्रिंस मोहम्मद बिन सलमान के अरबों डॉलर के प्रोजेक्टों के लिए पैसा आता रहे.", "प्रिंस सलमान सऊदी अर्थव्यवस्था की तेल पर निर्भरता कम करने और इसमें विविधता लाने की कोशिश कर रहे हैं.", "सउदी का यह कदम आने वाले महीनों में ईंधन की मांग के अनिश्चित दृष्टिकोण को भी रेखांकित करता है.  वैश्विक अर्थव्यवस्था के बारे में चिंता, विशेष रूप से अमेरिका और यूरोप में मंदी की आशंका से कच्चे तेल की क़ीमतों पर और दबाव पड़ने की आशंका भी है."]}
{"Headline": "वीडियो", "Content": []}
{"Headline": "जापान: क्यों छूट जाते हैं बलात्कारी, क्यों रेप क़ानून बदलने पर हो रही है चर्चा", "Content": ["टेसा वांग और साकिको शिराइशी", "बीबीसी न्यूज़, टोक्यो और सिंगापुर", "मेगुमी के साथ जिस आदमी ने रेप किया वो उनका परिचित था. मेगुमी को ये भी पता था कि वो कहां रहता है. ", "लेकिन मेगुमी को ये भी पता था कि इस मामले में कोई केस दर्ज नहीं होगा क्योंकि जो कुछ हुआ उसे जापानी प्रशासन 'रेप' शायद ही माने.", "इसलिए उन्होंने इस मामले की पुलिस में शिकायत दर्ज नहीं कराई. ", "मेगुमी, क़ानून की छात्रा हैं. ", "मेगुमी के मुताबिक, “चूंकि हम इंसाफ़ पाने के लिए आगे नहीं गए, इसलिए उसे आज़ाद और आसान ज़िंदगी मिल गई. ये मेरे लिए दर्दनाक है.”", "लेकिन अब जापान की संसद में यौन उत्पीड़न क़ानून की परिभाषा बदलने के लिए एक ऐतिहासिक बिल पर बहस हो रही है.", "क्योंकि एक सदी में ये दूसरी बार है जब रेप को लेकर क़ानून बदलेगा.", "इस बिल में कई बदलाव हो रहे हैं लेकिन सबसे महत्वपूर्ण और बड़ा बदलाव रेप की परिभाषा को लेकर है.  वहां अब तक ‘ज़बरदस्ती सेक्स’ को ही रेप माना जाता था अब इसका दायरा बढ़ाकर ‘असहमति के बावजूद सेक्स’ को भी रेप की परिभाषा में शामिल करने पर चर्चा हो रही है. ", "इससे बड़ा बदलाव ये होगा कि जापान में 'सहमति को लेकर' लोगों की धारणा साफ़ हो सकेगी. ", "क्योंकि वहां 'कंसेट' यानी सहमति का मतलब क्या होता है, इसे लेकर लोगों की समझ बहुत कम है. ", "क़ानून में भी 'सहमति' क्या है इसकी ठीक से व्याख्या नहीं की गई है और इसका फ़ायदा उठाकर रेप के कई अभियुक्त बच जाते हैं. ", "जापान में मौजूदा क़ानून के मुताबिक़ ‘ज़बरदस्ती’ और ‘हमला या धमका कर’ या ‘बेहोशी या विरोध न करने की हालत’ में किए गए सेक्स को बलात्कार माना जाता है. ", "जबकि भारत समेत अन्य देशों में बलात्कार की परिभाषा अधिक व्यापक है जिसमें बिना सहमति के सेक्स को भी बलात्कार के रूप में परिभाषित किया जाता है. ", "मौजूदा भारतीय क़ानून के मुताबिक़ निम्नलिखित परिस्थितियों में किए गए सेक्स को बलात्कार माना जाता है. ", "मानवाधिकार कार्यकर्ताओं का कहना है कि जापान में रेप की संकीर्ण परिभाषा को अभियोजक और जज व्याख्या करते समय और संकीर्ण बना देते हैं और इस वजह से इंसाफ़ पाना और भी मुश्किल हो जाता है, जिससे पीड़ित हमलावरों के ख़िलाफ़ शिकायत करने से हिचकते हैं.", "उदाहरण के लिए 2014 में टोक्यो के एक केस में एक आदमी ने 15 साल की एक लड़की के साथ जबरदस्ती सेक्स किया, जबकि वो इसका विरोध करती रही.", "लेकिन इस मामले में व्यक्ति को बाइज़्ज़त बरी कर दिया और कोर्ट ने फ़ैसले में कहा कि अभियुक्त इतनी भी ज़बरदस्ती नहीं कर रहा था कि लड़की उसका पुरज़ोर तरीक़े से विरोध ना कर पाती. यानी कोर्ट के मुताबिक़ पीड़ित चाहती तो और ज़्यादा विरोध कर सकती थी. ", "इसके अलावा लड़की को वयस्क माना गया क्योंकि जापान में सहमति की उम्र 13 साल है, जो कि दुनिया के अमीर लोकतांत्रिक देशों में सबसे कम है.", "यौन उत्पीड़न के ख़िलाफ़ काम करने वाले एक समूह 'स्प्रिंग' की प्रवक्ता यू टाडोकोरो का कहना है, “मामले की असल सुनवाई और फ़ैसले में बहुत अंतर होता है. कुछ आरोपियों को तो असहमति की बात सिद्ध होने के बावजूद सज़ा नहीं मिलती क्योंकि ‘उत्पीड़न या धमकी’ का मामला सिद्ध नहीं हो पाता.”", "यही कारण है कि मेगुमी उत्पीड़न के बावजूद यूनिवर्सिटी के अपने सहपाठी के ख़िलाफ़ पुलिस नहीं जा सकीं.", "मेगुमी के अनुसार, जब वे दोनों एक साथ टीवी देख रहे थे, अचानक वो उनके साथ ज़बरदस्ती करने लगा जबकि उन्होंने ‘मना’ किया था.", "इसके बाद उसने हमला कर दिया. मेगुमी के अनुसार, दोनों में कुछ देर तक हाथापाई भी हुई.", "एक्टिविस्ट के अनुसार, मौजूदा क़ानून में ऐसे मामले को रेप नहीं माना जाता. इसके अलावा जापान की पुलिस और अस्पताल भी ऐसे मामले को लेकर बहुत संवेदनशील नहीं होते हैं जिससे जांच के दौरान पीड़ित को दुबारा पीड़ा से होकर गुजरना पड़ता है.", "मेगुमी कहती हैं, “मैं इस तरह की जांच प्रक्रिया से होकर गुजरना नहीं चाहती थी इसीलिए पुलिस के पास नहीं गई. मैं ये भी नहीं समझ पा रही थी कि मेरी रिपोर्ट लिखी भी जाएगी या नहीं.”", "इसकी बजाय मेगुमी ने यूनिवर्सिटी के हरासमेंट काउंसिलिंग सेंटर में शिकायत दर्ज कराई जहां जांच में साबित हो गया कि हमलावर ने रेप किया था. ", "गोपनीयता का हवाला देते हुए सेंटर ने बीबीसी से बात करने से इनकार कर दिया. ", "हालांकि जबतक जांच पूरी हुई, तबतक हमलावर को डिग्री मिल चुकी थी और उसे महज चेतावनी मिली. मेगुमी के अनुसार, “मुझे इसका बेहद अफसोस है कि इस आदमी को आपराधिक कार्यवाही के तहत मैं सज़ा नहीं दिला सकी.”", "मेगुमी अकेली नहीं हैं. जापान में एक तिहाई केस ही रेप के मामले बन पाते हैं. लेकिन इसे लेकर जनता में बदलाव की मांग बढ़ रही है.", "साल 2019 में जापान में जनता का तब गुस्सा फूट पड़ा जब चार यौन उत्पीड़न के मामले में हमलवार एक एक कर बरी हो गए.", "फुकुओका में एक आदमी ने शराब में बेसुध महिला के साथ सेक्स किया था, जिसे अन्य किसी देश में रेप माना जाता.", "सुनवाई के दौरान कहा गया कि रेस्तरां में दोनों ने साथ शराब पी.", "रिपोर्टों के अनुसार, आदमी ने कहा कि उसने इसे महिला की ‘हां’ समझा. ", "सेक्स के दौरान वहां मौजूद किसी ने रोकने की कोशिश नहीं की. ", "हमलावर ने ये मान लिया कि सेक्स के दौरान एक बार महिला ने ‘आंख खोली’ और ‘कुछ बुदबुदाई’ थी, यह उसकी ‘सहमति’ थी.", "एक दूसरा मामला नागोया का था. एक पिता ने अपनी किशोर बेटी के साथ सालों तक ज़बरदस्ती की. ", "कोर्ट ने इस बारे में संदेह जताया कि पिता ने उस पर ‘पूरी तरह काबू पा लिया’ था. ", "हालांकि एक मनोचिकित्सकीय जांच में पाया गया कि पिता का विरोध करने के मामले में वो मानसिक रूप से अक्षम थी.", "इन मामलों को लेकर जब जनता में गुस्सा भड़का तो हमलावरों पर दोबारा मुकदमा चलाया गया और उन्हें दोषी पाया गया.", "देशव्यापी अभियान ‘फ्लॉवर डेमो’ यौन उत्पीड़न के शिकार लोगों के साथ एकजुटता जताने के लिए शुरू किया गया. ", "एक्टिविस्ट का कहना है कि मीटू अभियान के बाद इस तरह के मामले राष्ट्रीय चर्चा में आए और इससे संबंधित क़ानून में सुधार की बात छिड़ी. ", "रेप की नई परिभाषा के अनुसार, नए क़ानून में स्पष्ट रूप से आठ वाक़ये बताए गये हैं जहां पीड़ित के लिए ‘भावनाएं ज़ाहिर करना या सहमति न देने का इरादा बनाना’ मुश्किल होता है. ", "उदाहरण के लिए, अगर पीड़ित शराब या किसी अन्य ड्रग से नशे में हो; या हिंसा या धमकी का शिकार हो; या बुरी तरह ‘डरी हो या डर के मारे जड़वत’ हो. ", "दूसरी स्थिति ताक़त के बेजा इस्तेमाल से जुड़ी है जहां पीड़िता को इस बात ‘डर’ हो कि न मानने की हालत में उसे आगे नुकसान उठाना पड़ सकता है. ", "इसके साथ ही सहमति की आयु को बढ़ा कर 16 साल किया जाएगा. ", "हालांकि एक्टिविस्ट का कहना कि इस क़ानून में और स्पष्टता लाया जाना चाहिए. ", "उन्हें ये भी आशंका कि परिभाषा की व्यापकता अभियोजन पक्ष को आरोप सिद्ध करने में मुश्किल पैदा करेंगे. ", "फिलहाल, अगर यह क़ानून पास हो गया तो ये सुधार उन लोगों के लिए एक बड़ी जीत होगी जो लंबे समय से बदलाव को लेकर संघर्ष कर रहे थे. ", "लेकिन इस क़ानून के पास होने के लिए समय तेज़ी से ख़त्म हो रहा है. ", "जापान की संसद के ऊपरी सदन में 21 जून तक यह क़ानून पास हो जाना चाहिए, लेकिन अभी यहां अप्रवासन को लेकर बहस छिड़ी हुई है. ", "अगर यह समय सीमा चूकी तो यौन उत्पीड़न क़ानून में सुधार का सपना फिर अनिश्चितता में चला जाएगा. ", "पिछले हफ़्ते ही एक्टिविस्ट ग्रुपों ने क़ानून पास होने में देरी को अस्वीकार्य बताया और सांसदों से तुरंत इसे पास करने की अपील की. "]}
{"Headline": "राहुल गांधी ने न्यूयॉर्क में कहा- मोदी इतिहास की राजनीति कर रहे हैं, हम भविष्य की", "Content": ["कांग्रेस नेता राहुल गांधी ने अमेरिका से एक बार फिर बीजेपी, पीएम नरेंद्र मोदी और आरएसएस पर निशाना साधा है.", "न्यूयॉर्क में भारतीय समुदाय को संबोधित करते हुए उन्होंने कहा कि सत्ताधारी भारतीय जनता पार्टी और राष्ट्रीय स्वयंसेवक संघ भविष्य की तरफ़ देखने में अक्षम हैं और सिर्फ़ पीछे ही देखते हैं.", "राहुल गांधी ने ओडिशा में हुए रेल हादसे पर टिप्पणी करते हुए ये भी कहा कि कांग्रेस के शासनकाल में हुए हादसे के समय मंत्री ने इस्तीफ़ा दे दिया था, लेकिन बीजेपी में कोई ज़िम्मेदारी लेने को तैयार नहीं है.", "राहुल गांधी ने कहा कि प्रधानंमत्री नरेंद्र मोदी रियरव्यू मिरर में देखते हुए कार चला रहे हैं और उन्हें पता नहीं है कि ‘’भारतीय कार बार-बार हादसों का शिकार क्यों हो रही है.’", "इससे पहले राहुल गांधी ने एक ट्वीट करके रेल हादसे पर सरकार पर निशाना साधा था और रेल मंत्री के इस्तीफ़े की मांग की थी.", "राहुल गांधी ने कहा था कि मोदी सरकार इतनी दर्दनाक दुर्घटना की ज़िम्मेदारी लेने से भाग नहीं सकती है.", "अमेरिकी दौरे पर गए राहुल गांधी के बयान सुर्ख़ियों में हैं. वहीं बीजेपी का कहना है कि राहुल गांधी विदेश में भारत की छवि ख़राब कर रहे हैं.", "भारतीय समुदाय को संबोधित करते हुए राहुल गांधी ने कहा कि भारत में इस समय विचारधारा की लड़ाई चल रही है.", "राहुल गांधी ने कहा, “आप जानते हैं कि भारत में इस समय लड़ाई चल रही है, ये लड़ाई दो विचारधाराओं की है. एक जिसका प्रतिनिधित्व हम करते हैं और दूसरा जिसका प्रतिनिधित्व आरएसएस और बीजेपी करते हैं.”", "राहुल ने कहा, “साधारण शब्दों में कहें तो एक तरफ़ महात्मा गांधी हैं और दूसरी तरफ़ नाथूराम गोडसे हैं. एक तरफ़ एक बहादुर व्यक्ति है, जो आपके जैसा एनआरआई है, जो संभवतः भारत का कई सालों में सबसे प्रभावशाली, विनम्र और सादगी भरा एनआरआई है.'' ", "''वो व्यक्ति जिसे भारत की विचारधारा में विश्वास था. जिसने अहिंसा को आत्मसात किया और जो सत्य के पथ पर चला. दूसरी तरफ़ नाथूराम गोडसे हैं जो हिंसक हैं, उग्र हैं और जो अपने जीवन की सच्चाई का सामना करने में असमर्थ हैं.'' ", "''उन्होंने गांधी को इसलिए मारा क्योंकि वो अपने जीवन का सामना नहीं कर पा रहे थे. उन्होंने अपने आक्रोश को किसी पर निकालना था और उन्होंने ऐसे व्यक्ति पर हमला करके अपना आक्रोश निकाला जो भारत की आत्मा का प्रतिनिधित्व करते थे.”", " ", "राहुल गांधी ने कहा, “गांधी जी भविष्य की तरफ़ देखते थे, वो आधुनिक थे लेकिन गोडसे सिर्फ़ इतिहास की बात करते थे. गोडसे ने कभी भी भविष्य की बात नहीं की. वो ग़ुस्सैल थे और नफ़रत से भरे थे और वास्तव में वो डरपोक थे.'' ", "''गांधी जी के सामने दुनिया की सबसे बड़ी ताक़त थी. सुपरपावर थी. वो आज के अमेरिका से भी अधिक शक्तिशाली शक्ति थी. वो इसका सामना कर पाये क्योंकि वो सत्य के पथ पर चल रहे थे और विनम्र थे. आप सभी महात्मा गांधी, आंबेडकर, सरदार पटेल और नेहरू के पदचिन्हों पर चल रहे हैं.”", "राहुल गांधी ने अपने भाषण में भारत के अन्य विचारकों का भी ज़िक्र किया.", "राहुल गांधी ने कहा, “अगर हम विनम्रता की बात करें तो मैं सिर्फ़ महात्मा गांधी पर नहीं रुकूंगा, मैं उनसे पीछे भी जा सकता हूं क्योंकि महात्मा गांधी ने भी ये विनम्रता किसी से सीखी थी. कर्नाटक में वसवना थे, केरल में नारायणगुरु थे, पंजाब में गुरुनाक जी थे, गौतम बुद्ध थे.'' ", "''भारत में ऐसे विचारकों की लंबी सूची है. अगर आप भारत के ऐसे महान व्यक्तित्वों के सार को देखें तो आप पायेंगे कि इन सब में कुछ ख़ास विशेषताएं थीं. इन सभी ने सत्य की खोज की और उसके लिए लड़ाई लड़ी. आंबेडकर जी ने दलित जिन हालात का सामना कर रहे थे उनके ख़िलाफ़ लड़ाई लड़ी.”", "राहुल गांधी ने ये भी कहा कि भारतीय समुदाय अमेरिका में आकर कामयाब इसलिए है क्योंकि भारतीय लोगों ने भारत के मूल्यों का सम्मान किया है और अमेरिकी संस्कृति और लोगों को स्वीकार किया है.", "राहुल गांधी ने कहा, “ये सभी लोग विनम्र थे, इनमें उद्दंडता नहीं थी. इसी तरह आपने भी अमेरिका में काम किया है और इसलिए ही आप कामयाब हैं. अमेरिका में भारतीय समुदाय की कामयाबी का कारण ये है कि भारतीय लोगों ने अमेरिकी संस्कृति को स्वीकार किया है और इसका सम्मान किया है. उन्होंने अमेरिका और अमेरिका के लोगों को स्वीकार किया है और यही उनकी कामयाबी की सबसे बड़ी वजह है.”", "वहीं भारतीय जनता पार्टी और आरएसएस पर टिप्पणी करते हुए राहुल गांधी ने कहा कि ये भविष्य की तरफ़ देखने में अक्षम हैं और सिर्फ़ इतिहास की बातें करते रहते हैं, पीछे देखते रहते हैं.", "राहुल गांधी ने कहा, “लेकिन भारत में हमारे सामने एक समस्या है. बहुत सरल शब्दों में मैं आपको ये समस्या बताऊंगा. बीजेपी और आरएसएस भविष्य की तरफ़ देखने में अक्षम हैं. उनसे आप कुछ भी पूछो वो पीछे की ओर देखते हैं.'' ", "''उनसे पूछो कि भैया ट्रेन एक्सिटेंड क्यों हुई तो वे कहेंगे देखो पचास साल पहले कांग्रेस ने ये किया. अगर उनसे पूछें कि टेक्स्टबुक से पीरियॉडिक टेबल और इवॉल्यूशन थिअरी क्यों निकाल दी तो वो जवाब देंगे भैया कांग्रेस ने साठ साल पहले ये किया था.'' ", "''वो तुरंत पीछे देखो की प्रतिक्रिया देते हैं. आप इस बारे में सोचिए. आप सब यहां कार से आये हैं, अगर आप सिर्फ़ रियरव्यू मिरर में देख रहे होते तो क्या होता. अगर कार देखते हुए आप सिर्फ़ रियरव्यू मियर में ही देखते रहें तो क्या आप सुरक्षित कार चला पाएंगे. एक के बाद एक हादसा होगा और यात्री कहेंगे कि भैया क्या कर रहे हो- मरवा दिया आपने.”", "राहुल गांधी ने ओडिशा में हुए हादसे पर भी बीजेपी और प्रधानमंत्री नरेंद्र मोदी पर निशाना साधा.", "राहुल गांधी ने कहा, “नरेंद्र मोदी भी भारतीय कार को चलाने की कोशिश कर रहे हैं लेकिन वो सिर्फ़ रियरव्यू मिरर में देखते हैं और फिर वो समझ नहीं पाते हैं कि इस कार के साथ हादसे क्यों हो रहे हैं.'' ", "''ये आगे क्यों नहीं बढ़ रही है. बीजेपी और आरएसएस का भी विचार यही है. आप उनके मंत्रियों को सुनिये, उनके प्रधानमंत्री को सुनिये, वो सिर्फ़ इतिहास की बात करते हैं, कभी भविष्य की बात नहीं करते और इतिहास के लिए वो किसी और को ज़िम्मेदार ठहराते हैं.”", "राहुल गांधी ने 1956 में रेल हादसे के बाद लाल तत्कालीन रेल मंत्री लाल बहादुर शास्त्री के इस्तीफ़े का ज़िक्र करते हुए भाजपा पर निशाना भी साधा.", "उन्होंने कहा, “मुझे याद है कि जब कांग्रेस सत्ता में थी तब एक रेल हादसा हुआ था, तब कांग्रेस ने ये नहीं कहा था कि ब्रितानी सरकार की ग़लती है. मुझे याद है कि कांग्रेस के मंत्री ने कहा था कि इस रेल हादसे में मेरी ग़लती है और मैं इस्तीफ़ा दे रहा हूं.”", "राहुल गांधी ने भारत में बेरोज़गारी की समस्या पर भी बात की. ", "उन्होंने कहा, “हमारे देश में समस्या ये है कि हम बहाने बना रहे हैं और हम वास्तविकता को स्वीकार नहीं कर रहे हैं. हमारे सामने वास्तविकता ये है कि हमारे देश में बेरोज़गारी है और हमें ये सुनिश्चित करना है कि हमारे सभी नौजवान उत्पादक हों और उन्हें काम मिले.”", "अपने अमेरिकी दौरे की वजह बताते हुए राहुल गांधी ने कहा, “मेरे यहाँ आने का एक कारण ये भी है क्योंकि मैं ये मानता हूं कि अगर हमें ऐसा देश बनाना है, जहाँ हम अपने युवाओं को रोज़गार दे सकें तो हमें अमेरिका और भारत के बीच एक सेतु बनाना होगा.'' ", "''चीन हमारे सामने जो चुनौती पेश की है, उससे हम कैसे प्रतिद्वंदिता करें, ये देखना होगा. मोबिलिटी के क्षेत्र में हुई क्रांति पर हमारे विचार क्या हैं, डेटा और कनेक्टिविटी के क्षेत्र में हो रही क्रांति पर हमारे विचार क्या हैं और एनर्जी सिस्टम में जो बदलाव आ रहे हैं उन पर हमारे विचार क्या हैं. हमें इन चीजों पर चर्चा करनी चाहिए.”", " ", "राहुल गांधी ने कहा कि कांग्रेस अपनी विचारधारा पर चलती रहेगी. उन्होंने एक बार फिर नफ़रत के बाज़ार में मोहब्बत की दुकान खोलने का ज़िक्र किया.", "उन्होंने कहा, “ये कांग्रस पार्टी की शक्ति है कि हम हिंसक नहीं है, उग्र नहीं हैं. यही हमारी ताक़त है. हम अपना व्यवहार नहीं बदलेंगे. आपको ये समझना होगा कि आप नफ़रत को नफ़रत से नहीं हरा सकते हैं. ये असंभव हैं.'' ", "''मैं नफ़रत से नफ़रत से लड़ने में रूची नहीं लेता हूँ. मैंने बोला है कि मैं नफ़रत के बाज़ार में मोहब्बत की दुकान खोलूंगा. आपका काम नफ़रत फैलाने का है, हमारा काम मोहब्बत फैलाने का है. हम आपके लिए आपका काम नहीं करेंगे. आप नफ़रत फैलाइए, हम मोहब्बत की दुकान खोलेंगे.”", "उन्होंने भारत में न्यायपालिका और मीडिया की स्वतंत्रता के सवाल को भी उठाया.", " ", "राहुल गांधी ने कहा, “आज भारत में संस्थानों पर हमले हो रहे हैं. न्यायपालिका, मीडिया पर हमला हो रहा है. भारत के विचार की रक्षा करना हम सबकी ज़िम्मेदारी है. आधुनिक भारत हमारे संविधान और हमारे लोकतंत्र के बिना नहीं रह सकता है.”", "राहुल ने कहा, “मेरी रूचि रियरव्यू मिरर में देखने में नहीं है बल्कि में आगे देखकर चलना चाहता हूं, और पूछना चाहता हूं कि भाइयों-बहनों, हम कैसे आगे बढ़ सकते हैं. कैसे हम लोगों के प्रति दयालु हो सकते हैं और कैसे मोहब्बत फैला सकते हैं.”", "ये पहली बार नहीं है जब राहुल गांधी ने अपने किसी विदेशी दौरे पर भाजपा और प्रधानमंत्री नरेंद्र मोदी पर निशाना साधा है.", "भाजपा उनकी आलोचना को ख़ारिज करती रही है और उन पर विदेश में जाकर भारत की छवि ख़राब करने का आरोप लगाती रही है."]}
{"Headline": "यूपी के ये चर्चित हत्याकांड और योगी आदित्यनाथ सरकार पर उठते सवाल ", "Content": ["अनंत झणाणें ", "बीबीसी संवाददाता, लखनऊ से", "हालांकि राज्य में इस साल फ़रवरी से लेकर अब तक चार हत्याएं हुईं जिनकी गूंज पूरे देश में सुनाई दी.", "फ़रवरी में वकील उमेश पाल की हत्या, अप्रैल में अतीक़ अहमद और उनके भाई अशरफ़ की हत्या (दोनों की हत्या तब हुई जब पुलिस उन्हें मेडिकल के लिए ले जा रही थी) और अब जून में लखनऊ की अदालत में माफ़िया संजीव माहेश्वरी उर्फ़ जीवा की हत्या हुई है.", "अप्रैल और जून में तीन हत्याएं ऐसे अभियुक्तों की हुई जिनके इर्द-गिर्द पुलिस का घेरा था.", "अतीक़, अशरफ और संजीव जीवा को सुरक्षा देने में नाकाम रहने पर पुलिसकर्मियों के ख़िलाफ़ कार्रवाई भी हुई.", "इस बीच एक आंकड़े को लेकर भी चर्चा शुरू हो गई.", "बीते वर्ष गृह मंत्रालय ने लोकसभा में किए गए एक सवाल के जवाब में बताया था कि उत्तर प्रदेश में पुलिस हिरासत में हुई मौतों का आंकड़ा 2021 में 451 से बढ़ कर 2022 में 501 हो गया और यह देश के किसी भी राज्य की तुलना में सर्वाधिक है.", "इन आंकड़ों के परे इस साल हुई हत्याओं को लेकर आलोचक सरकार के क़ानून व्यवस्था से जुड़े दावों पर सवाल उठा रहे हैं. ", "उनकी आपत्ति इस बात को लेकर है कि अतीक़, अशरफ़ और जीवा की हत्या के बाद भले ही सरकार ने जांच शुरू कर दी लेकिन सरकार का समर्थन करने वाले एक तबके ने इन हत्याओं को 'न्याय' बताना शुरू कर दिया.", " उत्तर प्रदेश के पूर्व डीजीपी विक्रम सिंह कहते हैं, \"बनाना रिपब्लिक और कंगारू कोर्ट का सिलसिला चल रहा है. ये आपत्तिजनक है.\"", "आलोचकों ने इन मामलों पर खुलकर विरोध नहीं जताने के लिए विपक्ष से भी सवाल पूछे हैं और विपक्ष की चुप्पी को 'कायरता' कहा है.", "लेकिन, ज़मीन पर स्थिति क्या है? उत्तर प्रदेश की योगी आदित्यनाथ सरकार इस मामले को किस तरह देख रही है. सत्ताधारी बीजेपी का इस मामले में क्या कहना है, हमने ये जानने की कोशिश की. ", "माफ़िया संजीव माहेश्वरी उर्फ़ जीवा को बुधवार (7 जून) की दोपहर लखनऊ के कैसरबाग अदालत में गोली मार दी गई. उत्तर प्रदेश के विशेष डीजी (क़ानून एवं सुरक्षा) प्रशांत कुमार ने बताया कि हमलावर विजय यादव वकील के वेष में आए और उन्होंने संजीव माहेश्वरी को गोली मार दी.", "इस हत्या के हमलावर विजय यादव को पुलिस ने मौक़े पर गिरफ़्तार कर लिया गया. ", "इस घटना के चंद घंटों के अंदर उत्तर प्रदेश पुलिस के व्हाट्सऐप ग्रुप पर माफ़िया संजीव माहेश्वरी के ख़िलाफ़ दायर 24 मामलों की सूची और उनके अपराधों का पूरा बायो डाटा मीडिया को जारी कर दिया गया.", "हत्या के दूसरे दिन योगी सरकार ने क़ानून-व्यवस्था के प्रति अपनी प्रतिबद्धता जताने के लिए अदालतों में सुरक्षा बढ़ाने का एलान किया और उससे जुड़ी बैठकों की तस्वीरें जारी कीं.", "साथ ही संजीव माहेश्वरी की सुरक्षा में चूक के लिए सात सिपाही सस्पेंड किए गए और 'निष्पक्ष जांच' के लिए एसआईटी गठित कर दी गई.", "सोशल मीडिया में एक और नैरेटिव नज़र आया जिसमें जीवा की हत्या के बारे में भाजपा से जुड़े लोगों ने \"न्याय के मंदिर में भगवान के न्याय\" जैसी बातें लिखीं जिसे काफी शेयर किया गया.", "मुख्यमंत्री योगी आदित्यनाथ के पूर्व मीडिया सलाहकार और भाजपा विधायक शलभ मणि त्रिपाठी ने ", " किया, “श्री ब्रह्मदत्त द्विवेदी (जिनकी हत्या का जीवा पर आरोप था) सियायत में चमकते सितारे थे, संजीव जीवा ने दिनदहाड़े उन्हें मौत के घाट उतार दिया, कृष्णानंद राय (पूर्व भाजपा विधायक) राजनीति का बड़ा चेहरा थे, संजीव जीवा ने हत्या की और उनकी शिखा काट ली, इन हत्याओं में जीवा अदालत से बच निकला, लेकिन आज अदालत के दरवाज़े पर ही मिली उसे ख़ौफ़नाक मौत.”", "इसे रीट्वीट करते हुए कृष्णानंद राय के बेटे पीयूष ने संजीव पर उनके पिता की गोली मारकर हत्या करने के आरोप का ज़िक्र करते हुए ", ", \"जिस बर्बरता से गाड़ी के ऊपर चढ़कर हत्या को अंजाम दिया गया और उसके बाद शिखा काटी गई पिताजी की, आज उसका फ़ैसला न्याय के मंदिर में भगवान द्वारा किया गया. फ़ैसले में देर है, अंधेर नहीं. चाहे न्यायालय का हो या भगवान का.\"", "इसी साल 15 अप्रैल को अतीक़ अहमद और उनके भाई अशरफ की प्रयागराज अस्पताल में  मीडियाकर्मी के रूप में आए तीन हमलावरों ने गोलियां चला कर हत्या कर दी थी. ", "माफिया अतीक़ और अशरफ की हत्या के बाद योगी सरकार ने प्रयागराज में 'क़ानून व्यवस्था कायम रखने के लिए' दो दिन तक सभी इंटरनेट सेवाएं बंद कर दीं, धारा 144 लागू कर दी गई. तुरंत एक रिटायर्ड जज की अध्यक्षता में एसआईटी गठित की गई. इसमें वरिष्ठ पुलिस अधिकारी भी शामिल हैं. प्रशासन ने आनन फ़ानन में अतीक़ और अशरफ के शव  को दफनाने की व्यवस्था कर दी. ", "इसके बाद सोशल मीडिया पर में हैशटैग मिट्टी_में_मिला_दिया ट्रेंड करने लगा. ", "सोशल मीडिया पर ऐसी पोस्ट को योगी आदित्यनाथ के विधानसभा में ‘मिट्टी में मिला देंगे’ वाले बयान से जोड़ कर पेश किया जाने लगा.", "पुलिस की एसआईटी और न्यायिक कमीशन दोनों जांच में जुटे हैं लेकिन इसे काफ़ी गोपनीय रखा जा रहा है. जांच किस दिशा में जा रही है इसकी औपचारिक जानकारी मीडिया को नहीं दी जा रही है. ", "अतीक़ और अशरफ़ की हत्या की साजिश से जुड़े कोई तथ्य अभी सामने नहीं आए हैं. ", "अतीक़, अशरफ़ की हत्याओं के तीन दिन बाद उद्यमियों को संबोधित करते हुए मुख्यमंत्री योगी आदित्यनाथ बोले, \"अब कोई पेशवर अपराधी माफ़िया किसी उद्यमी को फ़ोन से डरा धमका नहीं सकता है. उत्तर प्रदेश आज बेहतरीन क़ानून व्यवस्था की गारंटी आपको देता है.\"", "इन हत्याओं के बाद अटकलें लग रही थीं कि अप्रैल-मई में होने वाले निकाय चुनावों पर इनका नकारात्मक असर पड़ेगा. लेकिन बीजेपी यह चुनाव राज्य की बेहतर क़ानून-व्यवस्था के मुद्दे पर लड़ी और योगी आदित्यनाथ के नेतृत्व में रिकॉर्ड जीत हासिल की.", "फ़रवरी के महीने में प्रयागराज में वकील उमेश पाल की दिन दहाड़े हत्या हुई. उमेश पाल की हत्या और इसकी साजिश का आरोप अतीक़ अहमद और उनके परिवारवालों पर लगा.", "समाजवादी पार्टी के प्रमुख अखिलेश यादव ने ख़राब क़ानून व्यवस्था का मुद्दा बना कर विधानसभा में योगी आदित्यनाथ को घेरने की कोशिश की. उधर, योगी आदित्यनाथ ने 'अभियुक्तों को समाजवादी पार्टी का घोषित माफ़िया' बता कर अखिलेश पर पलटवार किया.", "प्रशासन ने उमेश पाल की हत्या की साजिश रचने के आरोप में प्रयागराज के मुस्लिम हॉस्टल को सील कर दिया और कुछ लोग गिरफ़्तार किए गए और अभियुक्त बनाए गए. इसी मामले में दो अन्य लोगों को एनकाउंटर में भी मारने का दावा किया गया.", "इसके बाद जेल में पहले से बंद अतीक़ अहमद को उमेश पाल की किडनैपिंग के मामले में प्रयागराज की अदालत ने दोषी करार देते हुए सज़ा सुनाई.", "कुछ दिन बाद उमेश पाल पर गोली चलाने के केस में अभियुक्त अतीक़ के बेटे असद और फ़रार चल रहे अभियुक्त ग़ुलाम को उत्तर प्रदेश की एसटीएफ ने एनकाउंटर में मार दिया. ", "यूपी पुलिस ने इसे सफलतापूर्वक की गई कर्रवाई बताई तो ख़ुद योगी आदित्यनाथ ने यूपी पुलिस को इस एनकाउंटर के लिए बधाई दी. ", "उमेश पाल की हत्या के बाद राज्य में क़ानून व्यवस्था को लेकर विपक्ष के हमले का सामना कर रहे मुख्यमंत्री योगी आदित्यनाथ असद और ग़ुलाम के एनकाउंटर के बाद एक बार फिर फ्रंट फ़ुट पर आ गए. ", "7 जून को संजीव माहेश्वरी उर्फ़ जीवा की हत्या और उससे जुड़ी तुरंत कार्रवाई के बारे में  यूपी के पूर्व डीजीपी विक्रम सिंह कहते हैं, \"अभी अतीक और अशरफ की एसआईटी जांच पूरी नहीं हुई कि दूसरी एसआईटी का इंतज़ाम हो गया.\"", "अपराधियों की इस तरह सरेआम हत्या पर पूर्व डीजीपी कहते हैं, \"ये जो बनाना रिपब्लिक और कंगारू कोर्ट का सिलसिला चल रहा है वो आपत्तिजनक है. मीडिया में भी इस तरह के बयान आ रहे हैं कि संजीव माहेश्वरी एक कुख़्यात अपराधी था, लेकिन उसके मारे जाने से एक संतोष की लहर गई है. इस तरीक़े के संवाद से भी मुझे आपत्ति है.\"", "वे कहते हैं, \"इस तरह की हत्याओं की जांच के लिए एसआईटी गठित करना कोई तर्क नहीं होता है. क्या यह मान लिया जाए की आप सुरक्षा देने में पूरी तरह असफल थे?\" ", "संजीव माहेश्वरी की हत्या के बारे में जब प्रमुख विपक्षी दल समाजवादी पार्टी के अध्यक्ष अखिलेश यादव से पूछा गया तो उन्होंने कहा, \"अगर समाजवादी पार्टी कुछ कह देगी तो कह देंगे कि समाजवादियों ने मरवा दिया है. यह बात आप समझते हो इसलिए मुझे बोलना नहीं है.\"   ", "हालांकि पत्रकारों को संबोधित करते हुए अखिलेश ने कहा कि \"गुंडागर्दी लॉ-एंड ऑर्डर नहीं हो सकती.\" ", "उन्होंने कहा, \"आपके बीच से निकल कर किसी ने गोली मार दी. क्या पता आप में से कोई उठ कर यहां गोली चला दे. क्या भरोसा है इस बात का?\" ", "उत्तर प्रदेश की चार बार मुख्यमंत्री रह चुकीं बसपा सुप्रीमो मायावती ने भी हत्या पर सिर्फ ट्वीट किया, \"आज हुए सनसनीखेज गोलीकांड में खुलेआम हुई हत्या यूपी में क़ानून-व्यवस्था व अपराध नियंत्रण के मामले में सरकार के लिए बड़ी चुनौती. ऐसी घटनाओं से आम जनता में काफी दहशत है.\"", "वहीं कांग्रेस पार्टी ने ट्वीट कर कहा, \"अरे! अपराधी है तो क्या अपराध करके उसे सज़ा दोगे? क़ानून के मंदिर में क़ानून के मुंह पर तमाचा जड़ती यह खोखली व्यवस्था क्या कभी सुधरेगी? ध्यान दीजिए! यह सारा खेल लखनऊ में हुआ है.\"", "माफिया जीवा की हत्या के बारे में बीजेपी प्रवक्ता प्रेम शुक्ला ने कहा, \"निश्चित रूप से किसी की भी हत्या नहीं होनी चाहिए. हर किसी अपराधी को भी हिरासत में पूरी सुरक्षा मिलनी चाहिए. जिस तरह से हत्या हुई है, वकील के वेश में हत्यारे आए और हत्या को अंजाम  दिया है, हालांकि हत्या एक हत्यारे की हुई है लेकिन यह अत्यंत दुर्भाग्यपूर्ण है और हमें पूरा विश्वास है कि योगी आदित्यनाथ की सरकार इस हत्या में शामिल किसी भी व्यक्ति को नहीं बख़्शेगी. चाहे जिन्होंने हत्या की या जिसने भी ये योजना बनाई.\"  ", "जहां क़ानून व्यवस्था को लेकर सरकार सवालों के घेरे में है वहीं इन हत्याओं पर मायावती और कांग्रेस सिर्फ ट्विटर पर ही क्यों हमले कर रहे हैं और अखिलेश यादव इस पर बयान देने से क्यों बच रहे हैं, इस पर भी सवाल उठ रहे हैं.", "लखनऊ की वरिष्ठ पत्रकार सुमन गुप्ता कहती हैं, \"हमेशा से भाजपा सपा के ऊपर अपराधीकरण का आरोप लगाती है. विपक्ष सोचता है कि अभी अतीक़ की जिस तरह हत्या हुई उसका मुद्दा उठा कर पब्लिक में कोई लाभ नहीं मिलेगा. अब पब्लिक को मानवाधिकार, लॉ एंड आर्डर बाकी सब चीज़ों से कोई मतलब नहीं. इसलिए विपक्ष दबे मन से विरोध कर रहा है.\"", "अतीक़-अशरफ और जीवा की हत्या के पब्लिक परसेप्शन को समझाते हुए सुमन गुप्ता कहती हैं, \"अतीक़ के मामले में भी लोगों की राय यह थी कि- मार दिया. नहीं मारना चाहिए. लेकिन बड़े बदमाश थे. तो जो पब्लिक परसेप्शन है वो लॉ एंड आर्डर, मानवाधिकार इन सब के आड़े आता है.\" ", "इसे एक उभरता ट्रेंड बताते हुए सुमन गुप्ता कहती हैं, \"ऐसे लोगों की हत्याएं हो रही हैं जो माफ़िया हैं, जो अपराधी के रूप में चिह्नित रहे हैं, या लोग पहले से इनको एक बड़े अपराधी के रूप में जानते रहे हैं. भले ही उनका उससे कोई सरोकार पड़ा हो या ना पड़ा हो.\"", "विपक्ष की भूमिका के बारे में  पूर्व डीजीपी विक्रम सिंह कहते हैं, \"ऐसे अवसरों पर मौन रहना कायरता है. जहाँ बोलना चाहिए वहां मौन रहना कायरता है.\" "]}
{"Headline": "मध्य प्रदेश: 'हनुमान-भक्त' कमलनाथ की शिवराज चौहान को हिंदुत्व के अखाड़े में चुनौती", "Content": ["सलमान रावी", "बीबीसी संवाददाता, भोपाल से", "अप्रैल महीने की दो तारीख़. भोपाल शहर के शिवाजी नगर के चौराहे से होकर गुजरने वाला हर व्यक्ति अच्चम्भे में था क्योंकि मध्य प्रदेश कांग्रेस कमिटी का मुख्यालय – ‘इंदिरा भवन’ भगवा झंडों और बैनरों से पटा पड़ा था. ", "मौक़ा था प्रदेश कांग्रेस कमिटी के ‘पुजारी प्रकोष्ठ’ की बैठक का. इस बैठक में प्रदेश के मंदिरों के पुजारियों को आमंत्रित किया गया था. ", "विधानसभा चुनावों से कुछ महीनों पहले कांग्रेस ने 40 से 45 प्रकोष्ठों का गठन किया है. लेकिन जिन तीन प्रकोष्ठों की सबसे ज़्यादा चर्चा हो रही है उनमें ‘पुजारी प्रकोष्ठ के अलावा ‘मठ मंदिर प्रकोष्ठ’ और धार्मिक उत्सव प्रकोष्ठ शामिल हैं.", "कांग्रेस पर आरोप लगने लगे हैं कि वो ‘विधानसभा के चुनावों को देखते हुए हिन्दुओं को लुभाने के लिए’ ये सब कुछ कर रही है. ", "मध्य प्रदेश में भारतीय जनता पार्टी के प्रवक्ता अजय विश्नोई ने बीबीसी से बात करते हुए आरोप लगाया कि कांग्रेस की ‘छवि को हिन्दुओं के बीच बनाने के लिए’ ऐसा किया जा रहा है.   ", "इन सभी 45 प्रकोष्ठों का संचालन वरिष्ठ पार्टी नेता जेपी धनोपिया के नेतृत्व  में हो रहा है. वो भारतीय जनता पार्टी के आरोपों का जवाब देते हुए कहते हैं, “कांग्रेस समाज के हर वर्ग को साथ लेकर चल रही है. चाहे वो पुजारी हों, सिन्धी समाज के लोग हों, आदिवासी समाज या फिर अन्य समाज के लोग हों. संगठन में सबकी आवाज़ और मुद्दों के लिए इन प्रकोष्ठों का गठन किया गया है.”", "धनोपिया का कहना है कि मध्य प्रदेश के मंदिरों के पुजारियों की कई ऐसी मांगें हैं जिनकी ‘अनदेखी’ राज्य सरकार ने की है. ", "वो कहते हैं कि कांग्रेस पुजारियों का साथ इसलिए दे रही है क्योंकि ‘उनके साथ अन्याय’ हुआ है. लेकिन विश्नोई कहते हैं कि प्रदेश सरकार ने पुजारियों का मानदेय बढ़ाकर चार हज़ार रूपए किया है और साथ ही मंदिरों के आसपास की ज़मीन को भी उन्हें देने का प्रस्ताव पारित किया है.", "विश्नोई का कहना था, “अब कांग्रेस के नेता पुजारियों के पास जाकर कह रहे हैं कि उनकी पार्टी की अगर सरकार बनती है तो वो मंदिरों के आसपास पुजारियों को और भी ज़्यादा ज़मीन देंगे. ये चुनावी स्टंट है. हिन्दुओं के बीच पैठ बनाना कांग्रेस के लिए उतना आसान भी नहीं है चाहे वो कितने भी प्रयास कर लें.”", "विश्नोई के दावे अपनी जगह पर हैं. मगर राजनीतिक विश्लेषकों को लगता है कि जिस तरह कांग्रेस चुनावों से पहले अपनी रणनीति बना रही है उसने भारतीय जनता पार्टी के रणनीतिकारों को चिंता में डाल दिया है. ख़ास तौर पर भगवा रंग को आत्मसात करने के कांग्रेस के प्रयास भी भारतीय जनता पार्टी के लिए चुनौती बन सकते हैं. ", "कर्नाटक में पार्टी की जीत के बाद मध्य प्रदेश में पूर्व मुख्यमंत्री कमलनाथ के बैनर और पोस्टर लगने लगे हैं जिनमे लिखा हुआ है, “हनुमान भक्त कांग्रेस पार्टी को मिला आशीर्वाद कर्नाटक में.” ", "ऐसे कई पोस्टर प्रदेश कांग्रेस कमिटी के मुख्यालय के पास भी हैं. इसके अलावा प्रदेश कांग्रेस कमिटी के ट्विटर हैंडल से जारी किए गए एक ट्वीट में कमलनाथ को ‘हनुमान भक्त’ भी कहा गया है.", "उसी ट्वीट में कांग्रेस में थोड़े समय के लिए आई कमलनाथ की सरकार ने हिन्दुओं के लिए क्या किया उसका दावा भी किया गया. जैसे उज्जैन स्थित महाकाल मंदिर और ओंकारेश्वर मंदिरों का विकास, राम वनगमन पथ बनाने का मंत्रिमंडल का प्रस्ताव और ॐ सर्किट की स्थापना आदि का उलेख किया गया है. ", "धनोपिया कहते हैं, “कांग्रेस धर्म के नाम पर व्यवसाय नहीं करती है. हम आस्था वाले लोग हैं और आस्था से जुड़े काम करते हैं. हम धर्म के नाम पर उन्माद नहीं फैलाते हैं. हम सुंदरकांड, हनुमान चालीसा का पाठ आयोजित करवाते हैं क्योंकि हमारी आस्था है इनमें. हम छोटे स्तर पर ये आयोजन करते हैं. इनके ज़रिए हम समाज में कोई विद्वेष नहीं फैलाते हैं. भारतीय जनता पार्टी धर्म को चुनावी हथियार बनाना चाहती है. धर्म और भगवा रंग पर भारतीय जनता पार्टी का कोई कॉपीराइट नहीं है.”    ", "पिछले दो सालों में कांग्रेस ने प्रदेश भर में 30 से ज़्यादा धार्मिक आयोजन किए हैं जिनमे कमलनाथ को ‘हनुमान भक्त’ के तौर पर ‘प्रोजेक्ट’ किया जा रहा है. ", "ये सभी आयोजन धार्मिक और उत्सव समिति की अगुवाई में किए जा रहे हैं जिसकी अध्यक्ष जानी मानी कथा वाचक ऋचा गोस्वामी हैं.", " बीबीसी से बात करते हुए ऋचा गोस्वामी कहती हैं, “मैंने बचपन से कथा का पाठ किया है. मुझे राजनीति समझ में नहीं आती है. कई धार्मिक आयोजन किए हैं हमने. ये लोगों की आस्था और उनके धार्मिक विश्वास को देखते हुए किया जा रहा है. सिर्फ़ भारतीय जनता पार्टी ही धर्म की ठेकेदार नहीं है. इंदिरा गाँधी ने भी रुद्राक्ष धारण किया था. ऐसा नहीं है कि जो भारतीय जनता पार्टी में हैं सिर्फ़ वही हिन्दू हैं.”", "हालांकि भारतीय जनता पार्टी का कहना है कि उसे कांग्रेस की इस रणनीति से ‘कोई फ़र्क पड़ने वाला नहीं है’, राजनीतिक विश्लेषक मानते हैं कि संगठन चाहे इससे इनकार क्यों ना करे लेकिन भारतीय जनता पार्टी को कांग्रेस की इस रणनीति से पड़ोसी राज्य छत्तीसगढ़ में भी नुकसान हुआ है जहां वो पिछले विधानसभा के चुनावों में 15 सीटों पर सिमट कर रह गई थी. ", "छत्तीसगढ़ में सत्ता हासिल करने के बाद भूपेश बघेल के नेतृत्व वाली कांग्रेस के बारे में कहा जाने लगा कि उसने भारतीय जनता पार्टी के ‘हिंदुत्व के एजेंडे’ पर क़ब्ज़ा कर लिया है. ", "गाय, गोबर और गोमूत्र को लेकर बघेल सरकार कई योजनाएँ चला रही है, मंदिरो का जीर्णोद्धार और नए मंदिर बनाने और हिंदू धर्म से जुड़ी गतिविधियों में अतिरिक्त उत्साह दिखाने के कारण ऐसा कहा जाता है.", "कांग्रेस ने माता कौशल्या के मंदिर के जीर्णोद्धार के बाद संघ प्रमुख मोहन भगवत को यहाँ के दर्शन करने का न्योता भी भेजा. भगवत ने न्योता स्वीकार भी किया और मंदिर के दर्शन भी किए. ", "वरिष्ठ पत्रकार और राजनीतिक विश्लेषक एनके सिंह ने बीबीसी से बात करते हुए कहा कि कांग्रेस पहले से ही ‘सॉफ्ट हिंदुत्व’ की रणनीति पर चलती थी मगर वो सार्वजनिक रूप से इस बात को स्वीकार नहीं करती थी. लेकिन वो मानते हैं कि बीजेपी को चुनौती देने के लिए कांग्रेस ने अपनी राजनीतिक रणनीति ज़रूर बदली है. ", "सिंह कहते हैं कि भारत के राजनीतिक पटल पर भाजपा के उदय के बाद से ही कांग्रेस को लेकर ये धरना फैलाई जा रही थी कि ये ‘हिन्दू विरोधी’ संगठन है. ", "एनके सिंह ने कहा, “जवाहरलाल नेहरु ने भी हिन्दू धामिक नेताओं के सम्मेलन किए. अब ऐसा दिख रहा है कि भारतीय जनता पार्टी को चुनौती देने के लिए अब कांग्रेस खुलकर मैदान में उतरी है. भारतीय जनता पार्टी की चिंता बढ़ना स्वाभाविक है. वर्ष 1992 में बाबरी मस्जिद तोड़े आने के बाद भी कमलनाथ परेशान थे कि वो किस तरह भाजपा को चुनौती दे पाएँगे.\" ", "वे कहते हैं, \"इस काम के लिए कमलनाथ ने हरिद्वार से कई साधुओं को अपने निर्वाचन क्षेत्र छिन्दवाड़ा बुलवाया था. इन साधुओं को अलग-अलग जगहों पर भेजा गया था जहां कमलनाथ चुनावी प्रचार के दौरान जाते थे और इनसे आशीर्वाद लेते थे. इस रणनीति के कमलनाथ माहिर हैं.”", "उनका ये भी कहना कहना था कि भाजपा के लिए इस लिए भी चिंता की बात है कि पिछले विधानसभा चुनावों में भी उसे सत्ता विरोधी लहर का सामना करना पड़ा था और वो चुनाव हार गई. ", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "पश्चिम बंगाल में चुनावों से पहले आख़िर बार-बार क्यों होती है हिंसा?", "Content": ["प्रभाकर मणि तिवारी", "कोलकाता से, बीबीसी हिंदी के लिए", "शुक्रवार को नामांकन पत्र दाखिल करने के दिन ही मुर्शिदाबाद जिले में कांग्रेस की एक कार्यकर्ता की गोली मारकर हत्या कर दी गई. इसके बाद एक बार फिर यह सवाल उठने लगा है कि आख़िर यहां चुनावों के दौरान हिंसा क्यों भड़क उठती है. ", "अगर पिछले सालों के आंकड़ों और चुनावी हिंसा के लंबे इतिहास को ध्यान में रखें तो काफी हद तक इस सवाल का जवाब भी स्पष्ट हो जाता है. ", "यह कहना ज़्यादा सही होगा कि बंगाल में हिंसा अब चुनावी संस्कृति का हिस्सा बन गई है. ", "यहां साल 2018 के पंचायत चुनावों के बाद, उसके अगले साल होने वाले लोकसभा चुनाव और 2021 के विधानसभा चुनावों को दैरान यहां भी काफी हिंसा देखने को मिली थी.", "ख़ासकर विधानसभा चुनाव के बाद बड़े पैमाने पर होने वाली हिंसा और कथित राजनीतिक हत्याओं की घटनाओं ने तो अंतरराष्ट्रीय स्तर पर सुर्खियां बटोरी थी.", "ऐसा नहीं है कि बंगाल ऐसा अकेला राज्य है जहां चुनावों से पहले और इसके दौरान हिंसा की घटनाएं होती हैं. उत्तर प्रदेश और बिहार में जहां चुनावों से पहले बाहुबली गतिविधियां बढ़ जाती हैं वहीं इन राज्यों के साथ साथ महाराष्ट्र, राजस्थान, त्रिपुरा और असम जैसे पूर्वोत्तर राज्य से चुनावी हिंसा की खबरें आती रही हैं. ", "यहां तक कि गुजरात और केरल जैसे आमतौर पर शांत राज्यों से भी बीते वर्षों में चुनावी हिंसा की ख़बरें आती रही हैं.", "नेशनल क्राइम रिकार्ड्स ब्यूरो (", ") ने 2018 की अपनी रिपोर्ट में कहा था कि पूरे साल के दौरान देश में होने वाली 54 राजनीतिक हत्याओं के मामलों में से 12 बंगाल से जुड़े थे.", "लेकिन उसी साल केंद्रीय गृह मंत्रालय ने राज्य सरकार को जो ", " भेजी थी उसमें कहा गया था कि पश्चिम बंगाल में राजनीतिक हिंसा में 96 हत्याएं हुई हैं और लगातार होने वाली हिंसा गंभीर चिंता का विषय है. ", "उसके बाद एनसीआरबी ने सफाई दी थी कि उसे पश्चिम बंगाल समेत कुछ राज्यों से आंकड़ों पर स्पष्टीकरण नहीं मिला है. इसलिए उसके आंकड़ों को फ़ाइनल नहीं माना जाना चाहिए.", "उस रिपोर्ट में कहा गया था कि वर्ष 1999 से 2016 के बीच पश्चिम बंगाल में हर साल औसतन 20 राजनीतिक हत्याएं हुई हैं. ", "इनमें सबसे ज्यादा 50 हत्याएं 2009 में हुईं. उस साल अगस्त में मार्क्सवादी कम्यूनिस्ट पार्टी (माकपा) ने एक पर्चा जारी कर दावा किया था कि दो मार्च से 21 जुलाई के बीच तृणमूल कांग्रेस ने 62 काडरों की हत्या कर दी है. ", "कोई चार दशक तक बंगाल की राजनीति को क़रीब से देखने वाले ", "बताते हैं कि 1980 और 1990 के दशक में जब बंगाल के राजनीतिक परिदृश्य में तृणमूल कांग्रेस और भाजपा को कोई वजूद नहीं था, वाममोर्चा और कांग्रेस के बीच अक्सर हिंसा होती रहती थी. ", "1989 में तत्कालीन मुख्यमंत्री ज्योति बसु की ओर विधानसभा में पेश आंकड़ों में कहा गया था कि 1988-89 के दौरान राजनीतिक हिंसा में 86 राजनीतिक कार्यकर्ताओं की मौत हो गई है. ", "इनमें से 34 सीपीएम के थे और 19 कांग्रेस के. बाकियों में वाममोर्चा के घटक दलों के कार्यकर्ता शामिल थे.", "उस समय सीपीएम के संरक्षण में कांग्रेसियों की कथित हत्याओं के विरोध में कांग्रेस ने राष्ट्रपति को ज्ञापन देकर बंगाल में राष्ट्रपति शासन लागू करने की मांग की थी.", "पार्टी ने ज्ञापन में दावा किया था कि  1989 के पहले 50 दिनों के दौरान उसके 26 कार्यकर्ताओं की हत्या हो चुकी है.", "केंद्रीय गृह मंत्रालय के आंकड़ों के मुताबिक़, वर्ष 2018 के पंचायत चुनाव के दौरान 23 राजनीतिक हत्याएं हुई थी. ", "एनसीआरबी ने अपनी एक रिपोर्ट में कहा था कि वर्ष 2010 से 2019 के बीच राज्य में 161 राजनीतिक हत्याएं हुई और बंगाल इस मामले में देश भर में पहले स्थान पर रहा.", "लेकिन सवाल ये उठता है कि राजनीतिक रूप से स्थिर इस राज्य में हिंसा की संस्कृति कैसे लगातार बरकरार है?", "वरिष्ठ पत्रकार तापस मुखर्जी कहते हैं, “बांग्ला समाज की छवि भले भद्रलोक वाली रही हो, चुनावों के समय यह गड्ड-मड्ड हो जाती है. यह राज्य देश विभाजन के बाद से ही हिंसा के लंबे दौर का गवाह रहा है. 1979 में सुंदरबन इलाक़े में बांग्लादेशी हिंदू शरणार्थियों के नरसंहार को आज भी राज्य के इतिहास के सबसे काले अध्याय के तौर पर याद किया जाता है.”", "उनके मुताबिक़, साठ के दशक में उत्तर बंगाल के नक्सलबाड़ी से शुरू हुए नक्सल आंदोलन ने राजनीतिक हिंसा को एक नया आयाम दिया था. किसानों के शोषण के विरोध नक्सलबाड़ी से उठने वाली आवाजों ने उस दौरान पूरी दुनिया में सुर्खियां बटोरी थीं.", " बताते हैं, “वर्ष 1971 में सिद्धार्थ शंकर रे के नेतृत्व में कांग्रेस सरकार के सत्ता में आने के बाद तो राजनीतिक हत्याओं का जो दौर शुरू हुआ उसने पहले की तमाम हिंसा को पीछे छोड़ दिया.”", "”1977 के विधानसभा चुनावों में यही उसके पतन की भी वजह बनी. सत्तर के दशक में भी वोटरों को आतंकित कर अपने पाले में करने और सीपीएम की पकड़ मजबूत करने के लिए बंगाल में हिंसा होती रही है.” ", "वह बताते हैं कि वर्ष 1998 में ममता बनर्जी की ओर से टीएमसी के गठन के बाद वर्चस्व की लड़ाई ने हिंसा का नया दौर शुरू किया. उसी साल हुए पंचायत चुनावों के दौरान कई इलाक़ों में भारी हिंसा हुई. ", "माना जाता है कि बंगाल में सत्ता की राह ग्रामीण इलाकों से ही निकलती है. यही वजह है कि देश के कई राज्यों के विधानसभा चुनावों के मुकाबले पश्चिम बंगाल में होने वाले पंचायत चुनावों को ज्यादा सुर्खियां और अहमियत मिलती रही है. ", "बंगाल में ग्रामीण इलाक़े शुरू से ही सत्ता की चाबी रहे हैं. वाममोर्चा ने भूमि सुधारों और पंचायत व्यवस्था की सहायता से सत्ता के विकेंद्रीकरण के जरिए ग्रामीण इलाक़ों में अपनी जो पकड़ बनाई थी उसी ने उसे यहां कोई 34 साल तक सत्ता में बनाए रखा था. ", "2008 के पंचायत चुनावों में ग्रामीण इलाक़ों में पैरों तले की ज़मीन खिसकते ही वर्ष 2011 में यहां वाममोर्चा का लाल किला ढह गया था. तृणमूल कांग्रेस ने उन चुनावों में तमाम राजनीतिक पंडतों के आकलन को ग़लत साबित करते हुए बेहतरीन प्रदर्शन किया था. ", "राजनीतिक विश्लेषकों का कहना है कि राज्य के विभिन्न इलाक़ों में बालू, पत्थर और कोयले के अवैध खनन और कारोबार पर वर्चस्व भी पंचायत चुनाव में होने वाली हिंसा की एक प्रमुख वजह है. यह तमाम कारोबार पंचायतों के ज़रिए ही नियंत्रित होते हैं. ऐसे में जिसकी लाठी उसकी भैंस की तर्ज पर पंचायतों पर काबू पाने के लिए तमाम राजनीतिक पार्टियां अपनी पूरी ताकत झोंक देती हैं.", "इस बार भी पंचायत चुनाव अलग नहीं हैं. नामांकन पत्र दाखिल करने की प्रक्रिया शुरू होने के साथ ही राज्य के विभिन्न इलाक़ों से हिंसा की खबरें आने लगी हैं. ", "यही वजह है कि कांग्रेस और भाजपा जैसी विपक्षी पार्टियों ने केंद्रीय बलों की निगरानी में चुनाव कराने की मांग की है. इसके लिए उन्होंने कलकत्ता हाईकोर्ट में याचिकाएं भी दायर की हैं.", " कहते हैं, “हम निष्पक्ष और शांतिपूर्ण चुनाव चाहते हैं. केंद्रीय सुरक्षा बलों की तैनाती के बिना ऐसा संभव नहीं है. वर्ष 2018 की मिसाल सबके सामने हैं. इसके साथ ही नामांकन पत्र दाखिल करने की समय सीमा भी बढ़ाई जानी चाहिए.”", "कांग्रेस ने तो हाईकोर्ट में अपनी याचिका में चुनाव की अधिसूचना को ही खारिज करने की मांग उठाई है. प्रदेश कांग्रेस अध्यक्ष अधीर चौधरी ने भी केंद्रीय बलों की निगरानी में चुनाव कराने की मांग की है.", "लेकिन ", " कहते हैं, “पंचायत चुनाव में केंद्रीय बलों की कोई जरूरत नहीं है.” राज्य सरकार के एक प्रवक्ता बताते हैं, “मुक्त और निष्पक्ष चुनाव कराने के लिए सरकार केंद्रीय बलों की बजाय दूसरे राज्यों की पुलिस को तैनात करने पर विचार कर रही है.”", "कहते हैं, “अगले साल लोकसभा चुनावों से पहले आख़िरी चुनाव होने की वजह से तमाम दलों के लिए यह पंचायत चुनाव ग्रामीण इलाक़ों में उनको अपनी ताकत आंकने का पैमाना साबित होंगे.\" ", "\"इन नतीजों का असर अगले साल के अहम लोकसभा चुनाव पर होना तय है. यही वजह है कि चुनाव की तारी़ख का एलान होते ही तमाम दलों के योद्धा कमर कस कर मैदान में कूद पड़े हैं. ऐसे में आने वाले दिनों में हिंसा और तेज़ होने की आशंका से इंकार नहीं किया जा सकता.” "]}
{"Headline": "विज्ञान-टेक्नॉलॉजी", "Content": []}
{"Headline": "डायबिटीज का ख़तरा कम करना है तो बिना खर्च के कीजिए ये काम", "Content": ["ब्रिटेन में एक छोटे समूह पर हुए एक शोध में ये बात सामने आई है.", "डायबिटीज़ चैरिटी कॉन्फ्रेंस में जारी किए गए इस शोध के मुताबिक़ सात घंटे के भीतर हर आधे घंटे के अंतराल पर तीन मिनट चहलकदमी करने से डायबिटीज़-1 के मरीज़ों के ब्लड शुगर स्तर में गिरावट देखी गई. ये शोध कुल 32 मरीज़ों पर किया गया है.", "डायबिटीज़ यूके का कहना है कि ये 'एक्टिविटी स्नैक' बिना ख़र्च के व्यवहारिक बदलाव ला सकते हैं.", "एक अनुमान के मुताबिक़ ब्रिटेन में क़रीब चार लाख लोग टाइप-1 डायबिटीज़ से प्रभावित हैं.", "शरीर की रोग प्रतिरोधक प्रणाली जब अग्न्याशय के इंसुलिन बनाने वाले सेल पर हमला करती है तो इस स्थिति में अग्न्याशय इंसुलिन नहीं बना पाता है और शरीर डायबिटीज़ टाइप 1 से ग्रसित हो जाता है.", "इंसुलिन रक्त में शुगर की मात्रा को नियंत्रित करता है. इंसुलिन की कमी की वजह से रक्त में शुगर की मात्रा बढ़ जाती है. डायबिटीज़ के मरीज़ों को इस स्थिति से बचने के लिए नियमित अंतराल पर कृत्रिम इंसुलिन लेना पड़ता है.", "लंबे अंतराल तक अगर रक्त में शुगर की मात्रा कम रहती है तो कई गंभीर बीमारियां मरीज़ को हो सकती हैं. इससे किडनी का फेल हो जाना, आंखों की रोशनी चला जाना और हार्ट अटैक शामिल हैं.", "डायबिटीज़ यूके में शोध की प्रमुख डॉ. एलिज़ाबेथ रॉबर्टसन कहती हैं कि टाइप-1 डायबिटीज़ से ग्रसित लोगों के लिए रोज़ाना अपने रक्त में शुगर के स्तर को नियंत्रित करते रहना एक थकाऊ काम हो जाता है.", "रॉबर्टसन कहती हैं, \"यह अविश्वस्नीय रूप से उत्साहजनक है कि इन निष्कर्षों से पता चलता है कि सरल और व्यवहारिक बदलाव करने से- जैसे की चलते हुए फोन पर बात करना या एक नियमित अंतराल पर सीट छोड़ने की याद दिलाने वाला रिमाइंडर सेट करने का ब्लड शुगर स्तर पर इतना व्यापक असर हो सकता है.\"", "\"हम इसके दीर्घकालिक प्रभावों को समझने के लिए आगे और शोध करने के लिए उत्साहित हैं.\"", "दिनभर: पूरा दिन,पूरी ख़बर", "यूनिवर्सिटी ऑफ़ संडरलैंड से जुड़े और इस शोध के प्रमुख रिसर्चर डॉ. मैथ्यू कैंपबेल कहते हैं कि इस निम्न स्तर की गतिविधि के ऐसे परिणाम से वो हैरान हैं.", "वो कहते हैं कि टाइप 1 डायबिटीज़ से ग्रसित लोगों के लिए 'एक्टिविटी स्नैकिंग' एक बड़े बदलाव की शुरुआत हो सकती है और वो आगे ज़्यादा नियमित शारीरिक अभ्यास कर सकते हैं. अन्य लोगों के लिए ये ब्लड शुगर स्तर को नियमित रखने का एक आसान तरीक़ा हो सकता है.", "शुरुआती चरण के इस ट्रायल में टाइप-1 डायबिटीज़ से ग्रसित 32 लोगों ने दो दिनों तक सात घंटे तक बैठने और आधे घंटे के नियमित अंतराल पर चहलकदमी का अभ्यास किया.", "एक सत्र में उन्होंने नियमित अंतराल पर चहलकदमी ब्रेक लिया और दूसरे सत्र में वो लगातार बैठे रहे.", "हर सत्र की शुरुआत से 48 घंटों तक उनके ब्लड शुगर स्तर की नियमित निगरानी की गई. इस दौरान सभी ने एक जैसा खाना खाया और अपने इंसुलिन लेने की मात्रा में भी कोई बदलाव नहीं किया.", "48 घंटों तक चले इस शोध में पता चला कि नियमित अंतराल पर चहलकदमी करने से ब्लड शुगर स्तर नीचे रहा (6.9 एमएमओ प्रति लीटर) जबकि लगातार बैठे रहनेपर ये 8.2 एमएमओएल प्रति लीटर था.", "डॉ. कैंपबेल कहते हैं कि वो लंबे अंतराल में इस दृष्टिकोण के फ़ायदों को समझने के लिए और बड़ा शोध करने की उम्मीद करती हैं.", "वो कहते हैं, \"वास्तविकता ये है कि लोगों को अधिक चहलक़दमी करने के लिए उत्साहित करने का ये सरल तरीका बहुत बड़ी आबादी को फ़ायदा पहुंचा सकता है.\"", "जब हमारा शरीर ख़ून में मौजूद शुगर की मात्रा को सोखने में असमर्थ हो जाता है तो ये स्थिति डायबिटीज़ को जन्म देती है.", "दरअसल, हम जब भी कुछ खाते हैं तो हमारा शरीर कार्बोहाइड्रेट को तोड़कर ग्लूकोज़ में बदलता है.", "इसके बाद पेंक्रियाज़ से इंसुलिन नाम का एक हार्मोन निकलता है जो कि हमारे शरीर की कोशिकाओं को ग्लूकोज़ को सोखने का निर्देश देता है.", "इससे हमारे शरीर में ऊर्जा पैदा होती है.", "लेकिन जब इंसुलिन का फ़्लो रुक जाता है तो हमारे शरीर में ग्लूकोज़ की मात्रा बढ़ना शुरू हो जाती है.", "डायबिटीज़ के कई प्रकार होते हैं लेकिन टाइप 1, टाइप 2 और गेस्टेशनल डायबिटीज़ से जुड़े मामले अधिक पाए जाते हैं.", "टाइप 1 डायबिटीज़ में आपके पेंक्रियाज़ में हार्मोन इंसुलिन बनना बंद हो जाता है. इससे हमारे खून में ग्लूकोज़ की मात्रा बढ़ने लगती है.", "अब तक वैज्ञानिक ये पता लगाने में सफल नहीं हुए हैं कि ऐसा क्यों होता है. लेकिन इसे आनुवंशिकता और वायरल इन्फेक्शन से जोड़कर देखा जाता है.", "इससे पीड़ित लोगों में से लगभग दस फीसदी लोग टाइप 1 डाटबिटीज़ से पीड़ित होते हैं.", "वहीं, टाइप 2 डायबिटीज़ में पेंक्रियाज़ में ज़रूरत के हिसाब से इंसुलिन नहीं बनता है या हार्मोन ठीक से काम नहीं करता है."]}
{"Headline": "डायबिटीज़ से बचना क्या मुमकिन है?", "Content": ["विश्व स्वास्थ्य संगठन के मुताबिक़, दुनिया भर में इस समय 53.7 करोड़ लोग डायबिटीज़ यानी मधुमेह से पीड़ित हैं. ", "बीते 30 सालों में मधुमेह पीड़ितों की संख्या में चार गुना वृद्धि हुई है. ", "डायबिटीज़ से पीड़ित लोगों को हार्ट अटैक (दिल का दौरा) और हार्ट स्ट्रोक (हृदयाघात) हो सकता है. ", "इसके साथ-साथ डायबिटीज़ से किडनी फ़ेल और पैरों के निष्क्रिय होने जैसी समस्याओं का सामना करना पड़ सकता है. ", "लेकिन इसके बाद भी आम लोगों में इस बीमारी के लक्षणों, बचाव और कारणों को लेकर जागरूकता नहीं है. ", "जब हमारा शरीर खून में मौजूद शुगर की मात्रा को सोखने में असमर्थ हो जाता है तो ये स्थिति डायबिटीज़ को जन्म देती है. ", "दरअसल, हम जब भी कुछ खाते हैं तो हमारा शरीर कार्बोहाइड्रेट को तोड़कर ग्लूकोज़ में बदलता है. ", "इसके बाद पेंक्रियाज़ से इंसुलिन नाम का एक हार्मोन निकलता है जो कि हमारे शरीर की कोशिकाओं को ग्लूकोज़ को सोखने का निर्देश देता है. ", "इससे हमारे शरीर में ऊर्जा पैदा होती है. ", "लेकिन जब इंसुलिन का फ़्लो रुक जाता है तो हमारे शरीर में ग्लूकोज़ की मात्रा बढ़ना शुरू हो जाती है. ", "डायबिटीज़ के कई प्रकार होते हैं लेकिन टाइप 1, टाइप 2 और गेस्टेशनल डायबिटीज़ से जुड़े मामले अधिक पाए जाते हैं.", "टाइप 1 डायबिटीज़ में आपके पेंक्रियाज़ में हार्मोन इंसुलिन बनना बंद हो जाता है. इससे हमारे खून में ग्लूकोज़ की मात्रा बढ़ने लगती है. ", "अब तक वैज्ञानिक ये पता लगाने में सफल नहीं हुए हैं कि ऐसा क्यों होता है. लेकिन इसे आनुवंशिकता और वायरल इन्फेक्शन से जोड़कर देखा जाता है. ", "इससे पीड़ित लोगों में से लगभग दस फीसदी लोग टाइप 1 डाटबिटीज़ से पीड़ित होते हैं. ", "वहीं, टाइप 2 डायबिटीज़ में पेंक्रियाज़ में ज़रूरत के हिसाब से इंसुलिन नहीं बनता है या हार्मोन ठीक से काम नहीं करता है. ", "टाइप 2 डायबिटीज़ इन लोगों को हो सकता है -", "वहीं, कुछ गर्भवती महिलाएं जेस्टेशनल डायबिटीज़ से पीड़ित हो सकती हैं. ", "इसमें महिलाओं का शरीर उनके और बच्चे के लिए पर्याप्त मात्रा में इंसुलिन बनाना बंद कर देता है. ", "अलग-अलग मानदंडों के आधार पर किए गए अध्ययनों में सामने आया है कि छह से 16 फीसदी महिलाओं के जेस्टेशनल डायबिटीज़ से पीड़ित होने की संभावना है. ", "गर्भवती महिलाओं को इससे बचने के लिए अपनी डाइट को नियंत्रण में रखकर शुगर लेवल को नियंत्रित रखना चाहिए. ", "इसके साथ ही इंसुलिन के प्रयोग से इसे टाइप 2 डायबिटीज़ में बदलने से रोका जा सकता है. ", "कुछ लोग प्री-डायबिटीज़ से भी पीड़ित हो सकते हैं, खून में ग्लूकोज़ की अधिक मात्रा आगे चलकर डायबिटीज़ में बदल सकती है. ", "ब्रिटिश नेशनल हेल्थ सर्विस के मुताबिक़, टाइप 1 डायबिटीज़ के लक्षण काफ़ी कम उम्र में ही दिखना शुरू हो जाते हैं. ", "वहीं, टाइप 2 डायबिटीज़ अधेड़ उम्र के लोगों (दक्षिण एशियाई लोगों के लिए 25 वर्ष की आयु) परिवार के किसी सदस्य के डायबिटीज़ से पीड़ित होने पर और दक्षिण एशियाई देशों, चीन, एफ्रो-कैरिबियन, अफ्रीका से आने वाले अश्वेतों को ये बीमारी होने का ख़तरा ज़्यादा होता है. ", "डायबिटीज़ आनुवांशिक और पर्यावरणीय कारकों पर आधारित होती है. ", "लेकिन आप अपने खून में ग्लूकोज़ की मात्रा को नियंत्रित करके खुद को डायबिटीज़ से बचा सकते हैं. ", "और संतुलित डाइट और व्यायाम करने से ऐसा किया जा सकता है. ", "वहीं, इसकी जगह आप अपनी रोजाना की डाइट में सब्जियां, फल, फलियां, और साबुत अनाज शामिल कर सकते हैं. ", "इसके साथ-साथ सेहतमंद तेल, बादाम के साथ-साथ सार्डाइंस, सालमन और मेकेरल जैसी मछलियों को भी अपने आहार में शामिल कर सकते हैं क्योंकि इनमें ओमेगा 3 तेल की मात्रा बहुत ज़्यादा होती है. ", "शारीरिक व्यायाम से भी ब्लड सुगर लेवल को कम किया जा सकता है. ", "ब्रिटिश नेशनल हेल्थ सिस्टम के मुताबिक़, लोगों को एक हफ़्ते में लगभग ढाई घंटे एरोबिक्स एक्सरसाइज़ करनी चाहिए जिसमें तेज गति से टहलना और सीढ़ियां चढ़ना शामिल है. ", "अगर आपके शरीर का वज़न नियंत्रण में है तो आप ब्लड शुगर लेवल को आसानी से कम कर सकते हैं. ", "वहीं, अगर आप वज़न गिराना चाहते हैं तो एक हफ़्ते में 0.5 किलोग्राम से 1 किलोग्राम के बीच गिराएं. ", "इसके साथ ही ये भी ज़रूरी है कि सिगरेट न पिएं और दिल की बीमारी से बचने के लिए कोलेस्ट्रॉल लेवल की जांच कराते रहें. ", "अगर आपके शरीर में ब्लड शुगर लेवल की अधिकता है तो इससे आपके खून की नसों को नुकसान पहुंच सकता है. ", "अगर आपके शरीर में खून सही ढंग से प्रवाहित नहीं होगा तो ये शरीर के उन हिस्सों में नहीं पहुंचेगा जहां इसकी ज़रूरत है. ", "ऐसे में खून की नसों को नुकसान हो सकता है और आपको दर्द की अनुभूति होना बंद हो सकती है. ", "इसके साथ ही आंखों की रोशनी कम होने के साथ-साथ पैरों में इन्फेक्शन हो सकता है. ", "साल 2016 में, लगभग 16 लाख लोगों की मौत डायबिटीज़ की वजह से हुई थी. ", "साल 1980 में 18 साल से ज़्यादा उम्र वाले डायबिटीज़ से पीड़ित युवाओं का प्रतिशत 5 से कम था. ", "लेकिन 2014 में ये आंकड़ा 8.5% तक पहुंच चुका है. ", "अंतरराष्ट्रीय डायबिटीज़ फेडरेशन ने एक अनुमान लगाया है कि निम्न और मध्यम आयवर्ग वाले देशों के लगभग 80 फीसदी युवाओं के खाने-पीने की आदतों में बदलाव हो रहा है. ", "वहीं, विकसित देशों में डायबिटीज़ गरीब और सस्ता खाना खाने के लिए विवश वर्ग को अपना निशाना बनाता है."]}
{"Headline": "बिरसा मुंडा जिन्होंने 25 साल की उम्र में कर दिए थे अंग्रेज़ों के दांत खट्टे", "Content": ["ये तीनों साथ-साथ जेल के मुख्य गेट की तरफ़ बढ़ रहे थे. जेल के क्लर्क ने रिहाई के कागज़ात के साथ कपड़ों का एक छोटा-सा बंडल भी दिया. ", "बिरसा ने अपने पुराने सामान पर एक नज़र डाली और वो ये देख कर थोड़े परेशान हुए कि उसमें उनकी चप्पल और पगड़ी नहीं थी. ", "जब बिरसा के साथ डोंका ने पूछा कि बिरसा की चप्पल और पगड़ी कहाँ है, तो जेलर ने जवाब दिया कि कमिश्नर फ़ोर्ब्स के आदेश हैं कि हम आपकी चप्पल और पगड़ी आपको न दें क्योंकि सिर्फ़ ब्राह्मण, ज़मींदारों और साहूकारों को ही चप्पल और पगड़ी पहनने की इजाज़त है. ", "इससे पहले कि बिरसा के साथी कुछ कहते बिरसा ने अपने हाथ के इशारे से उन्हें चुप रहने को कहा. जब बिरसा और उनके साथी जेल के गेट से बाहर निकले तो  क़रीब 25 लोग उनके स्वागत में खड़े थे. ", "उन्होंने बिरसा को देखते ही नारा लगाया, 'बिरसा भगवान की जय'! ", "बिरसा ने कहा आप सबको मुझे भगवान नहीं कहना चाहिए. इस लड़ाई में हम सब बराबर हैं. ", "तब बिरसा के साथी भरमी ने कहा हमने आपको एक दूसरा नाम भी दिया था 'धरती आबा.' अब हम आपको इसी नाम से पुकारेंगे.", "दिनभर: पूरा दिन,पूरी ख़बर", "बिरसा मुंडा ने बहुत कम उम्र में अंग्रेज़ों के खिलाफ़ विद्रोह का बिगुल बजा दिया था. उन्होंने ये लड़ाई तब शुरू की थी जब वो 25 साल के भी नहीं हुए थे. उनका जन्म 15 नवंबर, 1875 को मुंडा जनजाति में हुआ था. ", "उन्हें बाँसुरी बजाने का शौक था. अँग्रेज़ों को कड़ी चुनौती देने वाले बिरसा सामान्य कद-काठी के व्यक्ति थे, उनका क़द था केवल 5 फ़ीट 4 इंच. ", "जॉन हॉफ़मैन ने अपनी किताब 'इनसाइक्लोपीडिया मंडारिका' में लिखा था, \"उनकी आँखों में बुद्धिमता की चमक थी और उनका रंग आम आदिवासियों की तुलना में कम काला था. बिरसा एक महिला से शादी करना चाहते थे, लेकिन जब वो जेल चले गए तो वो महिला उनके प्रति ईमानदार नहीं रही, इसलिए बिरसा ने उसे छोड़ दिया.\" ", "शुरू में वो बोहोंडा के जंगलों में भेड़ें चराया करते थे. सन् 1940 में झारखंड की राजधानी राँची के नज़दीक रामगढ़ में हुए कांग्रेस के सम्मेलन में मुख्य द्वार का नाम बिरसा मुंडा गेट रखा गया था. ", "सन् 2000 में उनके जन्मदिन की तारीख़ पर ही झारखंड राज्य की स्थापना की गई थी. ", " ", "बिरसा मुंडा की आरंभिक पढ़ाई सालगा में जयपाल नाग की देखरेख में हुई थी. उन्होंने एक जर्मन मिशन स्कूल में दाख़िला लेने के लिए ईसाई धर्म अपना लिया था. लेकिन जब उन्हें लगा कि अंग्रेज़ लोग आदिवासियों का धर्म बदलवाने की मुहिम में लगे हुए हैं तो उन्होंने ईसाई धर्म छोड़ दिया था. ", "कहानी मशहूर है कि उनके एक ईसाई अध्यापक ने एक बार कक्षा में मुंडा लोगों के लिए अपशब्दों का प्रयोग किया. बिरसा ने विरोध में अपनी कक्षा का बहिष्कार कर दिया. उसके बाद उन्हें कक्षा में वापस नहीं लिया गया और स्कूल से भी निकाल दिया गया. ", "बाद में उन्होंने ईसाई धर्म का परित्याग कर दिया और अपना नया धर्म 'बिरसैत' शुरू किया. जल्दी ही मुंडा और उराँव जनजाति के लोग उनके धर्म को मानने लगे. जल्दी ही, उन्होंने अंग्रेज़ों की धर्म बदलवाने की नीति को एक तरह की चुनौती के तौर पर लिया.", " ", "बिरसा के संघर्ष की शुरुआत चाईबासा में हुई थी जहाँ उन्होंने 1886 से 1890 तक चार वर्ष बिताए. वहीं से अंग्रेज़ों के ख़िलाफ़ एक आदिवासी आंदोलन की शुरुआत हुई. इस दौरान उन्होंने एक नारा दिया -", "\"अबूया राज एते जाना/ महारानी राज टुडू जाना\" (यानी अब मुंडा राज शुरू हो गया है और महारानी का राज ख़त्म हो गया है).", "बिरसा मुंडा ने अपने लोगों को आदेश दिया कि वो सरकार को कोई टैक्स न दें. 19वीं सदी के अंत में अंग्रेज़ों की भूमि नीति ने परंपरागत आदिवासी भूमि व्यवस्था को छिन्न-भिन्न कर दिया था. ", "साहूकारों ने उनकी ज़मीन पर क़ब्ज़ा करना शुरू कर दिया था और आदिवासियों को जंगल के संसाधनों का इस्तेमाल करने से रोक दिया गया था. मुंडा लोगों ने एक आंदोलन की शुरुआत की थी जिसे उन्होंने 'उलगुलान' का नाम दिया था. ", "उस समय बिरसा मुंडा राज्य की स्थापना के लिए जोशीले भाषण दिया करते थे. केएस सिंह अपनी किताब 'बिरसा मुंडा एंड हिज़ मूवमेंट' में लिखते हैं, \"बिरसा अपने में भाषण में कहते थे, डरो मत. मेरा साम्राज्य शुरू हो चुका है. सरकार का राज समाप्त हो चुका है. उनकी बंदूकें लकड़ी में बदल जाएंगी. जो लोग मेरे राज को नुकसान पहुंचाना चाहते हैं उन्हें रास्ते से हटा दो.\" ", "उन्होंने पुलिस स्टेशनों और ज़मींदारों की संपत्ति पर हमला करना शुरू कर दिया था. कई जगहों पर ब्रिटिश झंडे यूनियन जैक को उतारकर उसकी जगह सफ़ेद झंडा लगाया जाने लगा जो मुंडा राज का प्रतीक था. अंग्रेज़ सरकार ने उस समय बिरसा पर 500 रुपए का इनाम रखा था जो उस ज़माने में बड़ी रक़म हुआ करती थी. ", "बिरसा को पहली बार 24 अगस्त 1895 को गिरफ़्तार किया गया था. उनको दो साल की सज़ा हुई थी. जब दो साल बाद उन्हें छोड़ा गया था तो वो भूमिगत हो गए थे और अंग्रेज़ों के खिलाफ़ आंदोलन करने के लिए उन्होंने अपने लोगों के साथ गुप्त बैठकें शुरू कर दी थीं.", " ", "बिरसा मुंडा से कहीं पहले सन् 1858 से अंग्रेज़ों के ख़िलाफ़ सरदार आंदोलन की शुरुआत हो चुकी थी. उसका उद्देश्य था ज़मीदारों और बँधुआ मज़दूरी को समाप्त करना. उसी दौरान राँची के पास सिलागेन गाँव में बुद्धू भगत ने आदिवासियों को अंग्रेज़ों के ख़िलाफ़ संगठित किया था. ", "उन्होंने क़रीब 50 आदिवासियों को जमा किया था जिनके हाथ में हमेशा तीर कमान हुआ करते थे. उनका नारा था 'अबुआ दिसोम रे, अबुआ राज' यानी ये हमारा देश है और हम इस पर राज करेंगे. जब भी कोई ज़मींदार या पुलिस अफ़सर लोगों पर ज़्यादती करता पाया जाता था, बुद्धू अपने दल के साथ पहुंच कर उसके घर पर हमला बोल देते थे. ", "तुहिन सिन्हा और अंकिता वर्मा अपनी किताब 'द लीजेंड ऑफ़ बिरसा मुंडा' में लिखते हैं, \"एक बार एक मुहिम पर जाने से पहले बुद्धू और उनके साथियों ने तय किया कि वो शिव मंदिर में पूजा करेंगे. जब वो मंदिर के पास पहुंचे तो वो अंदर से बंद था. वो अभी सोच ही रहे थे कि क्या किया जाए अचानक 20 पुलिसवाले मंदिर के अंदर से निकले, इसके बाद मुठभेड़ शुरू हो गई जिसमें बुद्धू समेत 12 आदिवासी मारे गए और बाकी लोगों को बंदी बना लिया गया.\" ", "बताया जाता है कि दस गोलियाँ लगने के बावजूद बुद्धू ने मरते-मरते कहा, \"आज तुम्हारी जीत हुई है, लेकिन ये तो अभी शुरुआत है. एक दिन हमारा 'उलगुलान' तुम्हें हमारी ज़मीन से बाहर फेंक देगा.\"", " ", "सन् 1900 आते-आते बिरसा का संघर्ष छोटानागपुर के 550 वर्ग किलोमीटर इलाके में फैल चुका था. सन 1899 में उन्हें अपने संघर्ष को और विस्तार दे दिया था. उसी साल 89 ज़मीदारों के घरों में आग लगाई गई थी. आदिवासी विद्रोह इतना बढ़ गया था कि राँची के ज़िला कलेक्टर को सेना की मदद माँगने के लिए मजबूर होना पड़ा था. ", "डोम्बारी पहाड़ी पर सेना और आदिवासियों की भिड़ंत हुई थी. केएस सिंह अपनी किताब में लिखते हैं, \"जैसे ही आदिवासियों ने सैनिकों को देखा उन्होंने अपने तीर-कमान और तलवारें लहराना शुरू कर दीं. अंग्रेज़ों ने दुभाषिए के ज़रिए मुंडारी में उनसे हथियार डालने के लिए कहा. पहले तीन राउंड गोली चलाई गई. लेकिन उसका कोई असर नहीं हुआ. आदिवासियों को लगा कि बिरसा की भविष्यवाणी सच साबित हुई है कि अंग्रेज़ों की बंदूकें लकड़ी में और उनकी गोलियाँ पानी में बदल गई हैं.\" ", "उन्होंने चिल्ला कर इस गोलीबारी का जवाब दिया. इसके बाद अंग्रेज़ों ने दो राउंड गोली चलाई. इस बार दो 'बिरसैत' मारे गए. तीसरा राउंड चलने पर तीन आदिवासी धराशायी हो गए. उनके गिरते ही अंग्रेज़ सैनिकों ने  पहाड़ पर हमला बोल दिया. इससे पहले उन्होंने पहाड़ के दक्षिण में कुछ सैनिक भेज दिए ताकि वहाँ से आदिवासियों को बच निकलने से रोका जाए. ", "केएस सिंह ने लिखा है, \"इस मुठभेड़ में सैकड़ों आदिवासियों की मौत हुई थी और पहाड़ी पर शवों का ढेर लग गया था. गोलीबारी के बाद सुरक्षाबलों ने आदिवासियों के शव खाइयों में फेंक दिए थे और कई घायलों को ज़िंदा गाड़ दिया गया था. ", "इस गोलीबारी के दौरान बिरसा भी वहां मौजूद थे, लेकिन वो किसी तरह वहाँ से बच निकलने में कामयाब हो गए. कहा जाता है कि इस गोलीबारी में क़रीब 400 आदिवासी मारे गए थे, लेकिन अंग्रेज़ पुलिस ने सिर्फ़ 11 लोगों के मारे जाने की पुष्टि की थी.", " ", "तीन मार्च को अंग्रेज़ पुलिस ने चक्रधरपुर के पास एक गाँव को घेर लिया था. बिरसा के नज़दीकी साथियों कोमटा, भरमी और मौएना को गिरफ़्तार कर लिया गया था. लेकिन बिरसा का कहीं अता-पता नहीं था.", "तभी एसपी रोश को एक झोंपड़ी दिखाई दी थी. तुहिन सिन्हा और अंकिता वर्मा लिखते हैं, \"जब रोश ने अपनी संगीन से उस झोंपड़ी के दरवाज़े को धक्का देकर खोला था तो अंदर का दृश्य देख कर उनके होश उड़ गए थे. बिरसा मुंडा झोंपड़ी के बीचोंबीच पालथी मार कर बैठे हुए थे. उनके चेहरे पर अजीब सी मुस्कान थी. उन्होंने तुरंत खड़े होकर बिना कोई शब्द बोले इशारा किया था कि वो हथकड़ी पहनने के लिए तैयार हैं.\" ", "रोश ने अपने सिपाही को बिरसा को हथकड़ी पहनाने का आदेश दिया. ये वो शख़्स था जिसने इस इलाके में अंग्रेज़ सरकार की नींव हिला कर रख दी थी. ", "बिरसा को दूसरे रास्ते से राँची ले जाया गया ताकि लोगों को पता न चल सके कि उन्हें गिरफ़्तार कर लिया गया है. लेकिन जब बिरसा राँची जेल पहुंचे तो हज़ारों लोग उनकी एक झलक पाने के लिए वहाँ पहले से ही मौजूद थे.", " ", "बिरसा के पकड़े जाने का विवरण सिंहभूम के कमिश्नर ने बंगाल के मुख्य सचिव को भेजा था. ", "500 रुपए का इनाम घोषित होने के बाद  पास के गाँव मानमारू और जरीकल के सात लोग बिरसा मुंडा की तलाश में जुट गए. ", "कमिश्नर ने अपनी रिपोर्ट में लिखा, \"तीन फ़रवरी को इन लोगों ने सेंतरा के पश्चिम के जंगलों में  दूर से धुआँ उठते हुए देखा. जब वो पास गए तो उन्होंने देखा कि बिरसा वहाँ अपनी दो तलवारों और पत्नियों के साथ बैठे हुए थे. थोड़ी देर बाद जब बिरसा सो गए तो इन लोगों ने उसी हालत में बिरसा को पकड़ लिया. उन्हें बंदगाँव में कैंप कर रहे डिप्टी कमिश्नर के पास लाया गया.\" ", "बिरसा को पकड़ने वाले लोगों को 500 रुपए नक़द इनाम के तौर पर दिए गए. कमिश्नर ने आदेश दिया कि बिरसा को चाईबासा न ले जाकर राँची ले जाया जाए.", " ", "मुकदमे वाले दिन कमिश्नर फ़ोर्ब्स ने तय किया कि बिरसा को बेड़ियों में बाँध कर जेल से अदालत लाया जाएगा ताकि लोग अपनी आंखों से देख सकें कि अंग्रेज़ सरकार से टक्कर लेने का परिणाम क्या होता है. ", "अदालत के कमरे में कमिश्नर फ़ोर्ब्स डीसीपी ब्राउन के साथ आगे की बेंच पर बैठे हुए थे. उनके चेहरे पर एक विजयी मुस्कान थी. वहां फ़ादर हॉफ़मैन भी अपने एक दर्जन साथियों के साथ मौजूद थे. ", "तभी बाहर से एक शोर सुनाई दिया. ब्राउन दौड़कर बाहर की तरफ़ भागे. वहाँ भारी भीड़ बिरसा की रिहाई की माँग कर रही थी. उसके साथ क़रीब 40 सशस्त्र पुलिसकर्मी चल रहे थे. ", "साफ़ दिखाई दे रहा था कि जेल में बिरसा की कोड़ों से काफ़ी पिटाई की गई थी लेकिन ये लग नहीं रहा था कि बिरसा को किसी तरह का कोई दर्द है. ये दृश्य देखते ही ब्राउन को अपनी ग़लती का एहसास हो गया था. ", "उन्होंने सोचा था कि बिरसा को बेड़ियों में बाँध कर अदालत लाने से संदेश जाएगा कि अंग्रेज़ों के खिलाफ़ बग़ावत का परिणाम कितना बुरा हो सकता है, लेकिन इसका उलटा असर हुआ था. लोग डरने के बजाए बिरसा के समर्थन में उतर आए थे. बिरसा पर लूट, दंगा करने और हत्या के 15 मामलों में आरोप तय किए गए थे.", " ", "जेल में बिरसा को एकांत में रखा गया. तीन महीने तक उन्हें किसी से मिलने नहीं दिया गया. सिर्फ़ एक घंटे के लिए रोज़ उन्हें सूरज की रोशनी पाने के लिए अपनी कोठरी से बाहर निकाला जाता था. ", "एक दिन बिरसा जब सोकर उठे तो उन्हें तेज़ बुख़ार और पूरे शरीर में भयानक दर्द था. उनका गला भी इतना ख़राब हो चुका था कि उनके लिए एक घूंट पानी पीना भी असंभव हो गया था. कुछ दिनों में उन्हें ख़ून की उल्टियां शुरू हो गई थीं. 9 जून, 1900 को बिरसा ने सुबह 9 बजे दम तोड़ दिया.", "बाद में रांची जेल के अधीक्षक कैप्टन एंडरसन ने जांच समिति के सामने दिए बयान में कहा, \"जब बिरसा के पार्थिव शरीर को कोठरी के बाहर लाया गया तो जेल में कोहराम मच गया. सभी बिरसैतों को बुलाकर बिरसा के शव को पहचानने के लिए कहा गया. लेकिन उन्होंने डर की वजह से ऐसा करने से इनकार कर दिया. ", "नौ जून की शाम साढ़े पाँच बजे शरीर का पोस्टमॉर्टम किया गया. उनके शरीर में बड़ी मात्रा में पानी पाया गया. उनकी छोटी आँत पूरी तरह से नष्ट हो चुकी थी. पोस्टमॉर्टम रिपोर्ट में उनकी मौत का कारण हैजा बताया गया. ", " ", "बिरसा के साथियों का मानना था कि उन्हें ज़हर दिया गया था, आख़िरी समय में जेल प्रशासन ने उन्हें मेडिकल सहायता नहीं दी, इससे इस आशंका को और बल मिला. ", "अपने अंतिम क्षणों में बिरसा कुछ पलों के लिए होश में आए. उनके मुंह से शब्द निकले, 'मैं सिर्फ़ एक शरीर नहीं हूँ. मैं मर नहीं सकता. उलगुलान (आंदोलन) जारी रहेगा.'  ", "बिरसा की मृत्यु के साथ ही मुंडा आंदोलन शिथिल पड़ गया था, लेकिन उनकी मौत के आठ साल बाद अंग्रेज़ सरकार ने 'छोटानागपुर टेनेंसी एक्ट' पारित किया जिसमें प्रावधान था कि आदिवासियों की भूमि को ग़ैर-आदिवासी नहीं ख़रीद नहीं सकते."]}
{"Headline": "क्या मांस का विकल्प बनेंगे ये मटर", "Content": ["ब्रिटिश शोधकर्ता ऐसे मटर बना रहे हैं जिनका स्वाद मटर जैसा ना हो. इसका मकसद है सोया का विकल्प तैयार करना जिसकी प्लांट बेस्ड फ़ूड में भारी मांग है. ", "मटर में प्रोटीन ज़्यादा होता है पर उन्हें वीगन लोग खाने में इस्तेमाल नहीं करते, क्योंकि उन्हें उसका स्वाद पसंद नहीं है. ", "ऐसे आर्टिफ़िशियल मटर बनाने से कार्बन उत्सर्जन कम हो जाएगा, क्योंकि मटर उगाने के लिए फ़र्टिलाइज़र इस्तेमाल नहीं होगा. ", "देखिए बीबीसी संवाददाता पल्लब घोष की रिपोर्ट. "]}
{"Headline": "टैक्सी जो चलेगी बिना ड्राइवर के", "Content": ["क्या आप ऐसी टैक्सी में बैठेंगे जो बिना ड्राइवर के अपने आप चलती हो? दरअसल एक कार रेंटल कंपनी ने ये सेवा इंग्लैंड के मिल्टन कीन्स शहर में शुरू की है. ", "कहा जा रहा है कि ये यूरोप में ऐसी पहली सर्विस है. इन ड्राइवरलेस कार को पहले 18 महीने तक शहर की सड़कों पर टेस्ट किया गया. ", "कस्टमर ऐप के ज़रिए एक कार बुक करते हैं और बिना ड्राइवर की कार रिमोट कंट्रोल के ज़रिए उन तक पहुंचा दी जाती है. ", "इस बारे में और जानकारी दे रहीं हैं बीबीसी संवाददाता जो ब्लैक.   "]}
{"Headline": "वीडियो गेम्स क्या महज़ वक़्त की बर्बादी हैं? - दुनिया जहान", "Content": ["कंप्यूटर गेम्स की लोकप्रियता इतनी बढ़ गयी है कि यह सौ अरब डॉलर का उद्योग बन चुका है. ", "लगभग दो अरब लोग इसे कंप्यूटर, मोबाइल फ़ोन या प्ले स्टेशन के कंसोल पर खेलते हैं. लेकिन क्या वीडियो गेम्स की वजह से युवा पीढ़ी का भविष्य बर्बाद हो रहा है?", "इस हफ़्ते हम दुनिया जहान में यह जानने की कोशिश करेंगे कि क्या वीडियो गेम्स खेलना महज़ वक़्त की बर्बादी है या इसके कुछ फ़ायदे भी हैं?", "प्रेज़ेंटर: मोहनलाल शर्मा", "प्रोड्यूसर: अनीश अहलूवालिया", "प्रोडक्शन डिज़ाइन: काशिफ़ सिद्दिक़ी", "एडिट/मोशन ग्राफ़िक: परवाज़ लोन"]}
{"Headline": "सूअर की चर्बी से बने विमान के ईंधन पर क्यों जताई जा रही चिंता", "Content": ["पर्यावरण संवाददाता", "जानवरों की चर्बी को बेकार माना जाता है, इसलिए विमानों के ईंधन में इनका इस्तेमाल कम कार्बन फुटप्रिंट के चलते भी मुफीद माना जाता है. ", "एक अनुमान के मुताबिक़, ईंधन बनाने के लिए जानवरों की चर्बी की मांग 2030 तक तीन गुनी होने की संभावना है और इसका एक बड़ा हिस्सा एयरलाइंस में इस्तेमाल होगा.  ", "लेकिन एक्सपर्ट्स को आशंका है कि इसकी वजह से जानवरों की चर्बी की आपूर्ति में कमी हो जाएगी और अन्य उद्योगों की पाम ऑयल पर निर्भरता बढ़ जाएगी जो कि कार्बन उत्सर्जन के बड़े स्रोतों में से एक है. ", "दूसरी ओर एयरलाइंस पर भी कार्बन उत्सर्जन को कम करने का भारी दबाव है, क्योंकि ये जीवास्म ईंधन का बड़े पैमाने पर इस्तेमाल करती हैं. ", "ब्रसेल्स के एक क्लीन ट्रांसपोर्ट कैंपेन ग्रुप ‘ट्रांसपोर्ट एंड एनवायरोन्मेंट’ ने अपने अध्ययन में कहा है कि रोज़ इतने जानवर नहीं मारे जा रहे हैं कि एयरलाइंस की मांग पूरी की जा सके.", "ट्रांसपोर्ट एंड एनवायरान्मेंट के मैच फ़िंच का कहना है, “जानवरों की चर्बी का स्रोत असीमित नहीं है.”", "उनके मुताबिक़, “अगर विमानन की ओर से इसकी अत्यधिक मांग बढ़ेगी तो उन उद्योगों को कोई दूसरा विकल्प ढूंढना पड़ेगा जो इस पर पहले से निर्भर हैं. और यह विकल्प है पाम ऑयल. इस तरह अप्रत्यक्ष रूप से विमानन उद्योग पाम ऑयल के इस्तेमाल के बढ़ने के लिए ज़िम्मेदार होगा.”", "बढ़ते कार्बन उत्सर्जन को पाम ऑयल के अत्यधित इस्तेमाल से जोड़ा जाता है क्योंकि बड़ी मात्रा में कार्बन स्टोर करने वाले जंगलों को नए पौधारोपण के लिए साफ़ किए जाते हैं. ", "जानवरों की चर्बी ईंधन के रूप में इस्तेमाल होती है, ये तथ्य कई लोगों को हैरान कर देगा. ", "सदियों से इस तरह की चर्बियों का इस्तेमाल मोमबत्ती, साबुन और कॉस्मेटिक बनाने में किया जाता रहा है. ", "हालांकि 20 साल से जानवरों के उत्पादों या खाना बनाने वाले तेल से बायोडीज़ल बनाया जाता है और ब्रिटेन में इसका चलन बढ़ा है. ", "एक नए अध्ययन के अनुसार, पूरे यूरोप में जानवरों की चर्बी से ईंधन बनाने में 2006 से ही कई गुना बढ़ोत्तरी हुई है. ", "इसका एक बड़ा हिस्सा ट्रकों और कारों में बायोडीज़ल के रूप में इस्तेमाल किया जाता है, जिसे टिकाऊ ईंधन की श्रेणी में रखा गया है और नियमों के मुताबिक इनका कार्बन फुटप्रिंट बहुत ही कम होता है. ", "लेकिन ब्रिटेन और यूरोपीय संघ की सरकारें विमानन क्षेत्र को अधिक स्वच्छ ईंधन मुहैया कराने के लिए इस तरह के स्रोतों को अधिक इस्तेमाल करने पर विचार कर रही हैं.", "और इसके लिए ऐसे भी नियम बनाने की कोशिश हो रही है जिसके तहत एयरलाइंस को अपने ईंधन में टिकाऊ एविएशन फ्यूल (एसएएफ़) का अनुपात बढ़ाना होगा. ", "ब्रिटेन में यह मात्रा 2030 तक 10% और यूरोपीय संघ में 6% के बराबर हो जाएगी. लेकिन विशेषज्ञों का कहना है कि इस योजना से जानवरों की चर्बी वाले मार्केट पर दबाव बढ़ जाएगा.", "हालांकि ब्रिटेन और यूरोपीय संघ के नज़रिए में बहुत अंतर है. ब्रिटेन में अच्छी गुणवत्ता वाली जानवरों की चर्बी की मात्रा तय करने की बात चल रही है जबकि यूरोपीय संघ में इसे बढ़ावा दिया जाएगा क्योंकि इसके इस्तेमाल से ग्रीनहाउस गैस में कमी लाने का लक्ष्य पूरा हो सकता है.  ", "मांग बढ़ने से क़ीमतें भी बढ़ेंगी और इस वजह से ब्रिटेन से इसका एक्सपोर्ट भी बढ़ेगा, जिसकी अपनी अलग जटिलताएं होंगी.", "ट्रांसपोर्ट एंड एनवायरोन्मेंट के अनुसार, पेरिस से न्यूयॉर्क तक जाने के लिए एक विमान को जितने ईंधन की ज़रूरत होती है, वो 8,800 सुअरों की चर्बी के बराबर है. ", "चूंकी ब्रिटेन विमान ईंधन में जानवरों के उत्पाद और इस्तेमाल किए गए कुकिंग ऑयल की मात्रा तय करने वाला है, इसलिए इन ईंधनों में जानवरों की चर्बी कम होगी. ", "यूरोपीय संघ में एयरलाइंस के लिए 2030 तक 6% स्वच्छ या ग्रीन ईंधन इस्तेमाल करना अनिवार्य होगा, जिसमें 1.2% ई-केरोसिन होगा. मान लीजिए बाकी बचा 4.8% का पूरा हिस्सा जानवरों की चर्बी से आता है तो हर ट्रांसअटलांटिक उड़ान के लिए 400 सूअरों की चर्बी की ज़रूरत पड़ेगी. ", "अगर विमानन क्षेत्र जानवरों की चर्बी का अधिक इस्तेमाल करता है तो प्रभावित होने वाले उद्योगों में पालतू जानवरों का फ़ूड बनाने वाले उत्पादक शामिल होंगे.", "इस समय ब्रिटेन के 3.8 करोड़ पालतू जानवरों के फ़ूड बनाने के लिए ये अभी बेहतर गुणवत्ता के जानवरों की चर्बी का एक बड़ा हिस्सा इस्तेमाल करते हैं. ", "यूके पेट फ़ूड के डिप्टी चीफ़ एक्जीक्युटिव निकोल पैले का कहना है, “ये हमारे लिए वाकई बहुत अहम कच्चा माल है और इसका विकल्प तलाशना बहुत मुश्किल है और इनका पहले ही बहुत टिकाऊ तरीक़े से इस्तेमाल किया जा रहा है.”", "उनके मुताबिक़, “इसलिए इस कच्चे माल को बॉयो ईंधन के लिए इस्तेमाल में लाने से और दिक्कतें पैदा होंगी. सबसे पहले तो यह हमें विमानन उद्योग की प्रतिद्वंद्विता में ला खड़ा करेगा. और जब क़ीमतों की बात आएगी तो पेट फ़ूड इंडस्ट्री विमानन उद्योग का मुकाबला नहीं कर पाएगी.”", "यूरोपीय संघ इस दिशा में और आगे बढ़ चुका है लेकिन ब्रिटेन विमान ईंधन में जानवरों की चर्बी के अनुपात को तय करने के बारे में विचार-विमर्श कर रहा है.  ", "विमानन क्षेत्र में जानवरों की चर्बी और इस्तेमाल हुए कुकिंग ऑयल पर प्रतिबंध लगाने या इसकी सीमा तय करने के बारे में सरकार तैयारी कर रही है क्योंकि वो गैरज़रूरी नतीजे नहीं चाहती.   ", "बॉयो फ्यूल उद्योग में बहुत से लोग इस बात से चिंतित हैं कि प्रस्तावित बदलावों से जानवरों की चर्बी का दूसरे तरीके से इस्तेमाल बढ़ जाएगा.   ", "ब्रिटेन और यूरोप में वेस्ट आधारित बॉयोडीज़ल उत्पादक एर्जेंट एनर्जी के डिकॉन पोस्नेट का कहना है, “अगर आप विमानों में जानवरों की चर्बी और इस्तेमाल किए गए कुकिंग ऑयल की मात्रा बड़े पैमाने पर बढ़ाएंगे तो ये दूसरे क्षेत्र को प्रभावित करेगा.”", "उनके मुताबिक़, “इसलिए अगर आप विमानन क्षेत्र को टिकाऊ बनाए रखना चाहते हैं तो तेज़ी से काम करना होगा. लेकिन इस पर निर्णय तो सरकार को ही लेना होगा.”"]}
{"Headline": "दुर्लभ बीमारी 'एटैक्सिया' की शिकार इस महिला की कहानी देखिए", "Content": ["तल्लुलाह क्लार्क पेशे से पत्रकार हैं. उन्हें एक ऐसी दुर्लभ बीमारी 'एटैक्सिया' है, जो बैलेंस, समन्वय समेत कई चीज़ों पर असर डालती है. ", "तल्लुाह क्लार्क को लिखने और बोलने में दिक्कत होती है. देखिए उनकी कहानी."]}
{"Headline": "भारत", "Content": []}
{"Headline": "", "Content": []}
{"Headline": "चीन धरती में 11 किलोमीटर गहरा गड्ढा क्यों खोद रहा है?", "Content": ["बीबीसी न्यूज़", "चीन ने अपने उत्तरी पश्चिमी राज्य सिंकयांग में स्थित टकलामकान रेगिस्तान में 11 किलोमीटर से अधिक (11100 मीटर) गहरा गड्ढा खोद रहा है.", "इस योजना पर काम की शुरुआत पिछले हफ़्ते की गई.", "चीन की सरकारी समाचार एजेंसी शिन्हुआ की एक रिपोर्ट के अनुसार यह गहरा गड्ढा धरती की प्राचीनतम क्रेटासियस दौर की तहों तक पहुंचेगा. ", "क्रेटासियस एक भूगर्भीय काल माना जाता है जो 145 से 66 मिलियन वर्ष के बीच की बात है ", "इस योजना के 457 दिन में पूरी होने की उम्मीद है. ", "इस दौरान यहां काम करने वाले ऑपरेटर्स दिन रात भारी मशीनरी के साथ काम में लगे रहेंगे.", "इस योजना को चीन में खुदाई की सबसे बड़ी योजना बताया जा रहा है. इससे पहले चीन में इस तरह के सबसे गहरे कुएं की गहराई 10 हज़ार मीटर दर्ज की गई थी. ", "हालांकि चीन की ओर से खोदा जाने वाला यह गड्ढा इंसानों का बनाया हुआ सबसे गहरा गड्ढा नहीं होगा. ", "यह रिकॉर्ड रूस में खोदे गए 'कोला' ड्रिलिंग कुएं के पास है जिसकी खुदाई लगभग दो दशकों तक जारी रहने के बाद सन 1989 में 12, 262 मीटर यानी 12 किलोमीटर से अधिक तक पहुंच गई थी, इसके बाद इस पर काम रोक दिया गया.", "चीन की ओर से इस बड़ी योजना की घोषणा ऐसे समय में सामने आई है जब यह देश विश्व की तकनीकी और वैज्ञानिक शक्ति के रूप में अपनी स्थिति सुदृढ़ करने के लिए महत्वपूर्ण क़दम उठा रहा है.", "रोचक बात यह है कि जिस दिन इस नई योजना पर काम शुरू हुआ उसी दिन चीन ने अपने तीन अंतरिक्ष यात्रियों को अंतरिक्ष की कक्षा में स्पेस स्टेशन के लिए रवाना किया. ", "अंतरिक्ष यात्रियों को स्पेस स्टेशन भेजने का यह कदम चीन की उस बड़ी अंतरिक्ष परियोजना का हिस्सा है जिसके तहत वह सन 2030 से पहले चांद पर क़दम रखने की कोशिश कर रहा है.", "मगर सवाल यह है कि चीन इतना गहरा गड्ढा क्यों खोद रहा है जिसकी गहराई दुनिया की सबसे ऊंची चोटी यानी माउंट एवरेस्ट की कुल ऊंचाई से भी अधिक है?", "इस योजना का नेतृत्व सरकारी संरक्षण में चलने वाली पेट्रो केमिकल कॉर्पोरेशन 'सीनोपैक' कर रही है. हाल ही में 'सीनोपैक' ने भूगर्भीय खोज में गहराई की सीमाओं को बढ़ाने के अपने लक्ष्य का ऐलान किया है.", "चीन के राष्ट्रपति शी जिनपिंग ने लगभग दो साल पहले देश के वैज्ञानिक समुदाय पर ज़ोर दिया था कि वह ज़मीन की सर्वाधिक गहराइयों में मौजूद संसाधनों की तलाश के काम में आगे बढ़े. ", "और अब इस योजना का काम चीनी राष्ट्रपति द्वारा वैज्ञानिक समुदाय को दिए गए उस निर्देश के लगभग दो साल बाद शुरू किया गया है.", "चीन में तेल और गैस की खोज पर काम करने वाली देश की सबसे बड़ी कंपनी चाइना नैशनल पेट्रोलियम कॉर्पोरेशन के प्रतिनिधि ल्यू ज़ियागांग ने बताया कि इस कुएं की खुदाई के दो मक़सद हैं: वैज्ञानिक शोध और तेल व गैस की तलाश.", "ध्यान रहे कि चाइना नैशनल पैट्रोलियम कॉर्पोरेशन न केवल चीन की सबसे बड़ी कंपनी है बल्कि यह दुनिया की तेल और गैस की बड़ी कंपनियों में से एक है.", "इस योजना के बारे में जानकारी पर आधारित वीडियो संदेश में ल्यू ज़ियागांग ने विश्वास दिलाया कि यह योजना पेट्रो चाइना की तकनीकी क्षमताओं को सुदृढ़ और सशक्त करने की कोशिशों में मदद करेगी. ", "पेट्रो चाइना चाइना नेशनल पैट्रोलियम कॉर्पोरेशन के तहत व्यापारिक प्रतिष्ठान जो हॉन्ग कॉन्ग स्टॉक एक्सचेंज में रजिस्टर्ड है", "उन्होंने यह भी कहा कि इस योजना के दौरान खुदाई की नई और आधुनिक मशीनरी की तैयारी में भी मदद मिलेगी.", "भूगर्भ शास्त्र के विशेषज्ञ क्रिस्टियान फ़ारियास ने बीबीसी को बताया कि ज़मीन की सर्वाधिक गहराइयों का अध्ययन करने के लिए दुनिया का वैज्ञानिक समुदाय आमतौर पर सीस्मिक टोमोग्राफ़ी और दूसरी तकनीकों का इस्तेमाल करता है. ", "\"इस तरह की योजनाएं बहुत काम की हैं क्योंकि इनसे शोध में मदद के लिए भौतिक साक्ष्य मौजूद होंगे.\"", "क्रिस्टियान फ़ारियास कैथोलिक यूनिवर्सिटी ऑफ़ टेमेको में सिविल वर्क्स एंड जियोलॉजी के डायरेक्टर भी हैं. ", "वे कहते हैं, \"चीन की योजना अब तक बनाए गए आधुनिक यंत्रों और तकनीकी विकास को टेस्ट करने का अवसर देगी और दुनिया के लिए कुछ नया करने के दरवाज़े खोलेगी.", "ने इस बात का इशारा भी किया है कि इस योजना का मक़सद यह भी है कि इस क्षेत्र में तेल और गैस के बेहद गहरे नए भंडार तलाश करने की कोशिश की जाए.", "धरती की सर्वाधिक गहराई में हाइड्रोकार्बन के भंडार आमतौर पर पांच हज़ार मीटर या पांच किलोमीटर की गहराई से नीचे समुद्री क्षेत्रों में स्थित होते हैं, जहां चट्टान और तलछट की तहें अधिक मोटी होती हैं लेकिन कभी-कभी यह ज़मीनी इलाक़ों में भी पाए जाते हैं. ", "टकलामकान रेगिस्तान के बारे में कहा जा रहा है कि यह ऐसा क्षेत्र हो सकता है जहां तेल और प्राकृतिक गैस के बड़े भंडार मौजूद हों. ", "लेकिन विशेषज्ञों के अनुसार इस योजना पर काम करने के दौरान इस रेगिस्तान की सतह की बनावट, जैसे कि अत्यधिक तापमान और उच्च दबाव, की वजह से महत्वपूर्ण तकनीकी चुनौतियां आ सकती हैं.", "प्रोफ़ेसर क्रिस्टियान फ़ारियास कहते हैं कि इतने गहरे गड्ढे को बनाए रखना भी एक बहुत बड़ी चुनौती है.", "हालांकि रूस अतीत में 12 किलोमीटर की गहराई को पार करने में सफल रहा था लेकिन विशेषज्ञों का कहना है कि ज़मीन की परत के इतने निचली स्तर तक पहुंचना आज भी बहुत पेचीदा मामला हो सकता है.", "चीनी एकेडमी ऑफ़ इंजीनियरिंग के एक वैज्ञानिक सुन  जिन ने सरकारी समाचार एजेंसी ज़िन्हुआ को बताया कि इस ड्रिलिंग प्रोजेक्ट का निर्माण स्टील के दो पतले तारों पर एक बड़े ट्रक को चलाने जैसा है यानी यह बेहद मुश्किल योजना होगी.", "इसके अलावा टकलामाकान रेगिस्तान को काम करने के लिए मुश्किल क्षेत्र समझा जाता है जहां जाड़े में तापमान माइनस 20 डिग्री सेंटीग्रेड तक गिर जाता है जबकि गर्मी में यह तापमान 40 डिग्री सेंटीग्रेड तक पहुंच जाता है."]}
{"Headline": "भारत", "Content": []}
{"Headline": "भारत", "Content": []}
{"Headline": "सोलर पैनल कैसे आने वाले वक्त में पर्यावरण के लिए नई चुनौती खड़ी कर सकते हैंं?", "Content": ["डैनियल गॉर्डन", "द क्लाइमेट क्वेश्चन पॉडकास्ट, बीबीसी साउंड्स", "जानकारों का कहना है कि अरबों पैनलों को आख़िरकार बदलने और इससे पैदा हुए इलेक्टॉनिक कचरे को निपटाने की ज़रूरत जल्द ही बड़ी समस्या बन सकती है. ", " का कहना है, “पूरी दुनिया में अब तक एक टेरावॉट क्षमता के सोलर पैनल लगाए जा चुके हैं.”", "उनके मुताबिक़, “सामान्य सोलर पैनल की क्षमता 400 वॉट की होती है. अगर हम छतों और सोलर फ़ार्मों में लगे सोलर पैनलों को शामिल करें तो इनकी संख्या ढाई अरब होगी.”", "ब्रिटिश सरकार के अनुसार, ब्रिटेन में दसियों लाख सोलर पैनल लगाए गए हैं. लेकिन इन्हें हटाने या रीसाइकिल करने की कोई सुनिश्चित व्यवस्था नहीं है.", "दुनियाभर के एक्सपर्ट सरकारों से गुहार लगा रहे हैं कि वो इसे लेकर कोई ठोस नीति बनाएं. उनका कहना है कि वैश्विक स्तर पर इसके बड़ी पर्यावरण आपदा बनने का ख़तरा मंडरा रहा है. ", " का कहना है, “अगर हम इसके रीसाइक्लिंग प्लांट की ओर नहीं बढ़े तो 2050 तक सोलर पैनलों के कचरे का पहाड़ खड़ा होने जा रहा है.”", "वो कहती हैं, “हम सतत उर्जा की तरफ़ बढ़ रहे हैं अधिक से अधिक सोलर पैनल बना रहे हैं. ये बहुत अच्छी बात है लेकिन हम इससे निपटेंगे कैसे?”", "इसी साल जून के आख़िर में फ्रांस में सोलर पैनल को पूरी तरह रीसाइकिल करने वाली दुनिया की पहली फ़ैक्ट्री काम करना शुरू कर देगी. इस फैक्ट्री के लगने के साथ ही इस दिशा में काम करने वालों की उम्मीद जगी है. ", "इस रिसाइक्लिंग कंपनी का नाम है ", " (रोसी) जो फ्रांस के ग्रेनोबल में अपना प्लांट लगा रही है. कंपनी को उम्मीद है को वो सोलर पैनल के 99 फ़ीसदी हिस्से को फिर से इस्तेमाल लायक बनाने में सफल रहेगी.", "यह फैक्ट्री, सोलर पैनल के कांच और एल्युमीनियम फ्रेम के साथ-साथ उसमें लगे कीमती धातुओं- चांदी और तांबे को अलग करने का काम करेगी, जिन्हें अलग-अलग करना सबसे मुश्किल काम है. ", "इन दुर्लभ धातुओं को रीसाइकिल करने के बाद अधिक क्षमता वाले सोलर पैनल में फिर से इनका इस्तेमाल किया जा सकता है. ", "रीसाइक्लिंग के परम्परागत तरीक़ों से एल्यूमीनियम और कांच को अलग किया जा सकता है लेकिन रोसी का दावा है कि इससे मिला कांच अपेक्षाकृत कम गुणवत्ता का होता है. ", "इस तरह से निकाले गए कांच का इस्तेमाल टाइल्स बनाने जैसे कामों में किया जा सकता है या फिर ये  कोलतार बनाने के लिए अन्य चीजों के साथ मिलाने के काम भी आ सकता है. लेकिन इनका इस्तेमाल उच्च क्षमता वाले हाईग्रेड सोलर पैनल में नहीं किया जा सकता. ", "रोसी फ़ैक्ट्री ऐसे समय शुरू की जा रही है जब सोलर पैनल लगाने की धूम मची हुई है. साल 2021 तक दुनिया भर में सौर ऊर्जा उत्पादन क्षमता में 22% की बढ़ोत्तरी हुई है. अकेले ब्रिटेन में ही हर महीने 13,000 सोलर पैनल लगाए जाते हैं, जो अधिकांश लोगों के घरों के छतों पर लगाए जाते हैं.", "अधिकांश मामलों में अपनी अनुमानित उम्र पूरा होने से पहले ही सोलर पैनल बहुत उपयोगी नहीं रह जाते. ", "लगातार तकनीक उन्नत हो रही है, इसका मतलब है कि ऐसे अपडेटेड पैनल आ जाएंगे जो 10-15 साल पुराने सोलर पैनलों से बदलने में सस्ते पड़ेंगे.", "कोलियर कहती हैं कि अगर सोलर पैनल की धूम की गति यही रही तो खराब हो चुके सोलर पैनल का कचरा और भी बड़ा हो सकता है. ", "उनके मुताबिक़, “हम समझते हैं कि 2030 तक हमारे पास 40 लाख टन सोलर कचरा होगा, जिसका फिर भी निपटारा किया जा सकता है, लेकिन 2050 तक वैश्विक स्तर पर 20 करोड़ टन कचरा हो सकता है.”", "इसे ऐसे समझा जाए कि मौजूदा दौर में दुनिया हर साल 40 करोड़ टन प्लास्टिक पैदा कर रही है. ", "सोलर पैनल की रीसाइक्लिंग फ़ैक्ट्रियां इतनी कम हैं क्योंकि हाल फिलहाल तक सोलर पैनल कचरे को रीसाइक्लिंग करने की ज़रूरत ही नहीं पड़ी.", "पहली पीढ़ी के सोलर पैनल अब जाकर बेकार होना शुरू हुए हैं. चूंकि अब बहुत सारे सोलर पैनल रिटायरमेंट के क़रीब पहुंच रहे हैं, इसलिए एक्सपर्ट के अनुसार, इस मामले में बहुत जल्द कार्रवाई करने की ज़रूरत है. ", " का कहना है कि सोलर पैनल रीसाइक्लिंग में फ़्रांस यूरोप में सबसे आगे है. ", "उनका संगठन ", ", रोसी और अन्य फ़र्मों का पार्टनर है और पूरे फ्रांस में सोलर पैनलों को रिटायर करने की निगरानी का काम भी करता है. ", "निकोलस के अनुसार, “जो सबसे बड़ा प्लांट जो हमने रिटायर किया, उसमें तीन महीने लगे.”", "सोरेन में उनकी टीम रिसाइक्लिंग की अलग-अलग तरक़ीबें आजमा रही हैं.", "ग्रेनोबल के रोसी हाईटेक प्लांट में सोलर पैनलों के अंदर लगे बहुमूल्य धातुओं जैसे चांदी, सिलिकॉन और तांबे को निकालने का काम सबसे कठिन है. ये अन्य कंपोनेंट में इस तरह और इतनी कम मात्रा में लगे होते हैं कि इन्हें अलग करना अभी तक आर्थिक रूप से फायदेमंद साबित नहीं हो पाया है. ", "निकोलस कहते हैं कि चूंकि ये धातुएं इतनी बहुमूल्य हैं कि इन्हें प्रभावी तरीके से निकालने का तरीक़ा अगर ढूंढ लिया जाए तो ये ‘गेमचेंजर’ हो सकता है. ", "उनके मुताबिक़, “सोलर पैनल में 60% क़ीमती चीजें उसके सिर्फ 3% वज़न में मौजूद होती हैं.”", "सोरेन की टीम को उम्मीद है कि भविष्य में एक नए सोलर पैनल बनाने के लिए ज़रूरी तीन चौथाई सामान पुराने सोलर पैनल से हासिल किए जा सकेंगे.", "अगर जीवास्म ईंधन से सौर ऊर्जा की ओर जाना है तो भविष्य में जितने सोलर पैनल बनाने होंगे उतनी चांदी फिलहाल नहीं है. ", "ब्रिटेन के वैज्ञानिक भी रोसी जैसी तकनीक विकसित कर रहे हैं. ", "लीसेस्टर यूनिवर्सिटी के शोधकर्ताओं ने पिछले साल घोषणा किया था कि उन्होंने सोलर पैनल से सैलाइन के रूप में चांदी को निकालने की तरक़ीब ढूंढ ली है. ", "बावजूद अभी तक सिर्फ रोसी कंपनी ही जो इस काम को औद्योगिक पैमाने तक ले गई है. ", "लेकिन यह टेक्नोलॉजी बहुत महंगी है. हालांकि यूरोप में सोलर पैनल के आयातक और उत्पादक ही कचरा निपटाने के लिए ज़िम्मेदार हैं. कुछ लोगों का तर्क है कि इस कचरे को पीस या काट दिया जाए जोकि बहुत सस्ता पड़ेगा. ", "निकोलस के अनुसार सोलर पैनल की रीसाइक्लिंग अभी भी अपने शुरुआती दौर में है और पिछले साल सोरेन कंपनी ने फ्रांस में 4,000 टन सोलर कचरे का ही निपटान किया. ", "उनके मुताबिक, “पिछले साल फ्रांस में कुल जितने सोलर पैनल बिके, उसका वज़न था 2.32 लाख टन. 20 साल बाद ये रिटायर होंगे, तो अंदाज़ा लगाया जा सकता है कि हमें कितना कचरा इकट्ठा करना होगा.”", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "पर्यावरण दिवस: जलवायु परिवर्तन के ख़तरों से बचने के उपाय", "Content": ["अगर इस मुद्दे को इस तरह ही अनियंत्रित छोड़ दिया गया तो इंसान और प्रकृति सूखा, समुद्र के बढ़ते जलस्तर और प्रजातियों के बड़े पैमाने पर विलुप्त होने के साथ ही विनाशकारी गर्मी का अनुभव करेंगे.", "दुनिया के सामने एक बड़ी चुनौती है, लेकिन इसके संभावित समाधान भी हैं. ", "जलवायु कई सालों में किसी क्षेत्र के औसत मौसम को कहते हैं. और जब उन परिस्थितियों में औसत बदलाव आता है तो उसे जलवायु परिवर्तन कहते हैं. ", "आज हम जलवायु परिवर्तन में जो तेज़ बदलाव देख रहे हैं, वह इंसानों द्वारा अपने घरों, कारखानों और परिवहन के लिए तेल, गैस और कोयले का उपयोग करने की वजह से होता है.", "जब ये जीवाश्म ईंधन जलते हैं, तो वे ग्रीनहाउस गैसें छोड़ते हैं जिनमें ज़्यादातर कार्बन डाइऑक्साइड गैस होती है. ये गैसें धरती के सुरक्षा कवच का काम करने वाली ओज़ोन परत को नुक़सान पहुंचाती हैं.", "ओज़ोन परत में छेद होने की वजह से सूर्य की गर्मी धरती पर ज़रूरत से ज़्यादा पहुंचती है और इससे धरती का तापमान बढ़ जाता है. ", "दिनभर: पूरा दिन,पूरी ख़बर", "इस बढ़े हुए तापमान का असर ये होता है कि ग्लेशियर की बर्फ़ तेज़ी से पिघलने लगती है और समंदर का स्तर बढ़ जाता है.", "19वीं शताब्दी की तुलना में दुनिया अब लगभग 1.1 डिग्री सेल्सियस ज़्यादा गर्म है और वातावरण में ", " हुई है. ", "जलवायु वैज्ञानिकों के मुताबिक़, यदि हम जलवायु परिवर्तन के सबसे बुरे परिणामों से बचना चाहते हैं तो तापमान वृद्धि को धीमा करना होगा. ", "उनका कहना है कि ग्लोबल वॉर्मिंग के स्तर को ", " तक बनाए रखने की ज़रूरत है. ", "हालाँकि इस बारे में अगर जल्दी फै़सला नहीं लिया गया और ऐसा ही चलता रहा तो पूरी ", " से ज़्यादा गर्म हो सकती है. ", "स्वतंत्र क्लाइमेट ऐक्शन ट्रैकर ग्रुप की 2021 की रिपोर्ट के मुताबिक़, इस सदी के अंत तक दुनिया ", " की ओर बढ़ रही थी.  ", "यदि कुछ नहीं किया गया तो वैज्ञानिकों का मानना ​​है कि भविष्य में ", " से ज़्यादा हो सकती है, जिससे भयानक गर्मी की लहरें उठेंगी, लाखों लोग अपने घरों को बढ़ते समुद्र के जलस्तर में खो देंगे और पौधों और जानवरों की प्रजातियों की अपरिवर्तनीय हानि होगी.", "दुनिया भर में  बिगड़ते मौसम की घटनाएं पहले से ही ", " हो गई हैं जिससे जीवन और आजीविका को ख़तरा पैदा हो गया है. ", "धरती पर गर्मी के इसी तरह बढ़ने से कुछ इलाके बंजर हो सकते हैं, क्योंकि ", " में बदल जाएंगे. ", "पूर्वी अफ्रीका में लगातार पांचवें साल बारिश नहीं हुई जिसके बाद संयुक्त राष्ट्र के ", " का कहना है कि इस वजह ने 2.2 करोड़ लोगों को भूख के गंभीर ख़तरे में डाल दिया है. ", "अत्यधिक तापमान जंगल की आग के ख़तरे को भी बढ़ा सकता है, जैसा कि पिछली गर्मियों में यूरोप में देखा गया था. ", " में औसत की तुलना में जनवरी और जुलाई 2022 के बीच लगभग सात गुना अधिक ज़मीन आग में जल गई. ", "गर्म तापमान का मतलब यह भी है कि जमी हुई बर्फ़ तेज़ी से पिघलेगी और समंदर का जलस्तर बढ़ेगा.", "कई इलाकों में ज़्यादा बारिश की वजह से पिछले साल ऐतिहासिक बाढ़ आई, जैसे की चीन, पाकिस्तान और नाइजीरिया.  ", "विकासशील देशों में रहने वाले लोगों को सबसे ज़्यादा नुक़सान होने की उम्मीद है क्योंकि उनके पास जलवायु परिवर्तन का सामना करने के लिए कम संसाधन हैं. लेकिन ये ", " हैं क्योंकि इन्होंने विकसित देशों के मुक़ाबले ग्रीनहाउस गैसों का कम उत्सर्जन किया है. ", "जलवायु परिवर्तन की वजह से धरती के महासागर और जलीय जीवन भी ख़तरे में हैं. यूएस नेशनल ओशनिक एंड एटमॉस्फ़ेरिक एडमिनिस्ट्रेशन द्वारा अप्रैल 2022 में ", " से पता चलता है कि 10% से 15% समुद्री प्रजातियों के बीच पहले से ही विलुप्त होने का ख़तरा है. ", "तेज़ी से गर्म होती धरती पर जीवधारियों के लिए ज़रूरी भोजन और पानी खोजना भी मुश्किल हो जाएगा.", "उदाहरण के लिए पोलर बियर (भालू) मर सकते हैं क्योंकि आदतन वो बर्फ में रहने के आदी होते हैं, और हाथियों को एक दिन में 150-300 लीटर पानी खोजने के लिए संघर्ष करना पड़ेगा. ", "वैज्ञानिकों का मानना ​​है कि अगर ज़रूरी क़दम नहीं उठाए गए तो इस सदी में कम से कम ", " ख़त्म हो सकती हैं. ", "दुनियाभर में जलवायु परिवर्तन के अलग-अलग प्रभाव होंगे. ", " अगर वैश्विक तापमान वृद्धि को 1.5C के भीतर नहीं रखा गया: ", "कई देश सहमत हैं कि जलवायु परिवर्तन से केवल एक साथ काम करके ही निपटा जा सकता है, और ", " में, ग्लोबल वॉर्मिंग को 1.5 डिग्री सेल्सियस तक रखने की कोशिश करने का संकल्प लिया था. ", "नवंबर 2022 में  मिस्र ने कॉप-27 नाम की एक शिखर सम्मेलन की मेज़बानी की. जहां दुनिया भर के नेता जलवायु परिवर्तन से निपटने के लिए नई प्रतिबद्धताएँ बनाने के लिए एक साथ आए.    ", "कई देशों ने 2050 तक \"नेट ज़ीरो\" लक्ष्य को प्राप्त करने का संकल्प किया है. इसका अर्थ है ग्रीनहाउस गैस उत्सर्जन को जितना संभव हो उतना कम करना, और बाकी उत्सर्जन को वातावरण से बराबर मात्रा में सोंखकर कर संतुलित करना. ", "विशेषज्ञ सहमत हैं कि अब भी पर्यावरण को इन ", " जा सकता है. लेकिन सरकारों, व्यवसायों और नागरिकों को अब पर्याप्त परिवर्तन करने की ज़रूरत है. ", "बड़े बदलाव सरकारों और व्यवसायों से आने की उम्मीद है, लेकिन वैज्ञानिकों का कहना है कि हमारे जीवन में कुछ ", " को सीमित कर सकते हैं:"]}
{"Headline": "भारत", "Content": []}
{"Headline": "कुछ ऐसे अपनी कलम से विकलांगों के सपने पूरे करती हैं पुष्पा", "Content": ["पुष्पा याद करते हुए कहती हैं, \"उन्होंने मुझसे पूछा कि क्या मैं उनके दोस्त के लिए एक परीक्षा लिख सकती हूं.\" ", "पुष्पा ने इस गुज़ारिश पर हामी भर दी लेकिन परीक्षा का दिन नज़दीक आते ही पुष्पा का उत्साह घबराहट में बदल गया.", "उन्होंने कभी किसी दूसरे के लिए परीक्षा नहीं लिखी थी और उन्हें इस बारे में कोई जानकारी भी नहीं थी. ", "भारत में शारीरिक रूप से अक्षम कई छात्र परीक्षा लिखने के लिए सहायक की मदद लेते हैं. ऐसे छात्र अपने सहायक को उत्तर बताते हैं, फिर वही सहायक उनके बताए उत्तर को लिखते हैं. ", "सरकारी दिशा-निर्देशों के अनुसार, परीक्षा लिखने वाले सहायक को किसी ऐसे विषय की परीक्षा देने की मंजूरी नहीं है जिसे उन्होंने विश्वविद्यालय स्तर तक पढ़ा हो. ", "सरकार के द्वारा आयोजित परीक्षाओं में ऐसे सहायकों को एक निर्धारित राशि अदा की जाती है, लेकिन ज़्यादातर परीक्षा सहायक अपनी मर्जी से ये काम करते हैं.", "पुष्पा इस काम को मुफ़्त में करती हैं. ", "वो एक अनुभव को साझा करते हुए कहती हैं, ''यह तीन घंटे तक का तनाव था. उम्मीदवार बहुत धीरे-धीरे जवाब लिखवा रहा था और मुझसे बार-बार सवाल पढ़ने को कह रहा था.''", "लेकिन उन्होंने 19 साल की हेमा को स्कूल के फाइनल एग्जाम पास कराने के लिए काफी कुछ किया. ", "इसके बाद दृष्टिहीन लोगों के साथ काम करने वाले एक एनजीओ ने पुष्पा से मदद मांगी और फिर कई दूसरे छात्रों से भी मदद के लिए संपर्क किया. ", "पिछले 16 सालों में पुष्पा ने 1,000 से अधिक परीक्षाओं में बग़ैर किसी शुल्क के अभ्यर्थी की परीक्षा लिखने के लिए सहायक की भूमिका में रही हैं.", "पुष्पा कहती हैं, \"एग्जाम हॉल मेरे लिए दूसरे घर जैसा है.\"", "पुष्पा ने स्कूल और विश्वविद्यालय की परीक्षाओं के अलावा सरकारी नौकरियों के लिए प्रवेश परीक्षा और चयन परीक्षा में बैठने वाले उम्मीदवारों की भी मदद की है.", "पुष्पा को इतिहास से लेकर सांख्यिकी तक का कोई ज्ञान नहीं था लेकिन इम्तिहानों में सहायक की भूमिका में बैठने की वजह से उन्हें कई विषयों के बारे में सीखने को मिला. ", "वह कहती हैं, \"अब यह मेरे लिए नियमित काम है. मुझे कोई तनाव महसूस नहीं होता है.\" ", "अब तक उन्होंने दृष्टिबाधित, सेरेब्रल पाल्सी (मस्तिष्क से जुड़ी बीमारी), डाउन सिंड्रोम, ऑटिज्म, डिस्लेक्सिया और दुर्घटनाओं से असमर्थ हुए छात्रों की मदद की है. ", "पुष्पा बताती हैं कि सेरेब्रल पाल्सी से पीड़ित छात्रों के साथ काम करना कई दफ़ा चुनौतीपूर्ण हो जाता है, क्योंकि ऐसे छात्रों को बोलने में परेशानी होती है. ", "पुष्पा कहती हैं कि \"छात्रों को समझने के लिए उन्हें ज़्यादा ध्यान से सुनना होता है. उनके होठों की हरकतों पर नज़र टिकाए रखनी होती है.\" ", "लेकिन वह ऐसे हालातों से सहज हैं. उन्होंने कार्तिक नाम के एक छात्र के लिए 47 परीक्षाएं लिखी हैं. कार्तिक विकलांग हैं और वे व्हीलचेयर का इस्तेमाल करते हैं.", "जब स्कूल की एक परीक्षा के दौरान कार्तिक के परीक्षा सहायक ने अचानक से उनका साथ छोड़ दिया, तब पुष्पा उनकी मदद के लिए सामने आईं.", "25 साल के कार्तिक का कहना है कि उस घटना के बाद से पुष्पा का उनके प्रति लगातार समर्थन की वो काफी सराहना करते हैं. ", "स्कूल परीक्षा के दौरान उभरे इस संकट की वजह से ही कार्तिक और पुष्पा का ये रिश्ता इतने लंबे समय से चला आ रहा है. ", "सालों तक साथ रहने और काम करने से दोनों के बीच काफी समझ बन गई हैं. कार्तिक की ग्रेजुएशन तक की पढ़ाई पूरी हो चुकी है और अब वह सरकारी क्लर्क भर्ती परीक्षा की तैयारी कर रहे हैं.", "पुष्पा कहती हैं, \"मैंने कई छात्रों के लिए कई परीक्षाएँ लिखी हैं और हर एक की एक अनोखी कहानी है.\"", "दिनभर: पूरा दिन,पूरी ख़बर", "मार्च के तीसरे हफ़्ते में पुष्पा ने 19 साल की भूमिका वाल्मीकि के लिए यूनिवर्सिटी डिग्री परीक्षा का पेपर लिखा था.", "भूमिका वाल्मीकि दृष्टिहीन हैं, वह पढ़ाई के लिए टेक्स्ट को ऑडियो में बदलने वाले टूल का इस्तेमाल करती हैं, लेकिन परीक्षा के दौरान ऐसे ऐप्स के इस्तेमाल की इज़ाजत नहीं हैं.", "भूमिका कहती हैं, \"मैं अपने जीवन में तभी आगे बढ़ सकती हूं जब पुष्पा मेरे लिए लिखती हैं.\"", "वो कहती हैं, \"पुष्पा बहुत सहनशील हैं. वह मेरे उत्तर ख़त्म होने तक इंतज़ार करती थी. उन्होंने मुझे कभी डिस्टर्ब नहीं किया. वह हमेशा मेरे जवाबों को लिखने से पहले दोहराया करती थी.\"", "पुष्पा की सहायता लेने वाले ज़्यादातर छात्रों ने विश्वविद्यालय में दाख़िले के लिए संघर्ष किया है. लेकिन पुष्पा का कहना है कि इसके बावजूद छात्रों से उनकी सहानुभूति उनकी ईमानदारी को कम नहीं करेगी. ", "वह कहती हैं, \"मेरा काम है वे (छात्र) जो कहते हैं उसे लिखना. जब छात्र मुझसे ग़लत जवाब पर टिक करने या व्याकरण की दृष्टि से गलत वाक्य लिखवाने के लिए कहते हैं तो मेरे पास चुपचाप उसे करने के अलावा कोई विकल्प नहीं है. मैं इसमें हस्तक्षेप नहीं कर सकती हूं.\"", "पुष्पा कहती हैं कि जब दूसरी भाषा बोलने वाले छात्रों को अंग्रेजी के शब्दों को समझने में परेशानी होती है तो वह उनके लिए शब्द का अनुवाद करती हैं.", " वह कहती हैं, \"मैं केवल इतनी मदद करती हूं.\"", "पुष्पा एक गरीब परिवार से आती हैं. एक दुर्घटना में उनके पिता के घायल होने के बाद उनकी माँ ने उन्हें और उनके भाई के पालन-पोषण के लिए कड़ी मेहनत की.", "पुष्पा याद करती हैं, \"एक समय पर मुझे और मेरे भाई को स्कूल छोड़ना पड़ा था क्योंकि हम फीस नहीं भर सकते थे.\"", "तब उनकी मदद एक अजनबी ने की थी. इस वजह से ही पुष्पा ने समाज में अपना योगदान देने के लिए शारीरिक रूप से असमर्थ छात्रों की मदद के लिए आगे आई.  ", "पिछले कुछ सालों में उन्होंने अपने परिवार के भरन-पोषण के लिए कई छोटे-मोटे काम किए हैं, लेकिन बीते कुछ साल उनके लिए मुश्किलों भरे रहे हैं. ", "2018 में उनके पिता की मृत्यु हो गई और 2020 में उनके भाई का भी निधन हो गया. इसके एक साल बाद पुष्पा को एक और बुरी ख़बर मिली. ", "वो कहती हैं, \"मई 2021 में मेरी मां का देहांत हो गया. कुछ महीने बाद अगस्त में मैंने 32 परीक्षाएं लिखीं. कई दिन तो ऐसा भी हुआ की मुझे एक ही दिन दो परीक्षाएं देनी पड़ी.\"", "वह कहती हैं कि परीक्षाओं में सहायक के तौर पर लिखने से उन्हें अपने दुःख पर काबू पाने में मदद मिली. ", "पुष्पा की अथक मेहनत बेकार नहीं गयी. उन्हें 8 मार्च 2018 को तत्कालीन भारतीय राष्ट्रपति रामनाथ कोविंद ने उनके प्रयासों के लिए सम्मानित किया था.", "उन्होंने अन्य पुरस्कार विजेताओं के साथ प्रधानमंत्री नरेंद्र मोदी से भी मुलाकात की.", "पुष्पा अब एक टेक स्टार्ट-अप में काम करती हैं और कॉरपोरेट इवेंट्स में मोटिवेशनल टॉक्स करती हैं.", "लेकिन वह अब भी उन लोगों के लिए परीक्षाएं लिखती हैं जो खुद नहीं लिख सकते हैं. ", "वह तमिल, कन्नड़, अंग्रेजी, तेलुगु और हिंदी में बोल और लिख सकती हैं. पांच भाषाओं की जानकारी होने की वजह से उनकी सेवाओं की काफी मांग है.", "वह कहती हैं, \"मैं अपना समय और ऊर्जा देती हूं. अगर मैं किसी के लिए परीक्षा लिखती हूं, तो इससे उनका जीवन बदल जाता है.\"", ", ", ", "]}
{"Headline": "भारत", "Content": []}
{"Headline": "भारत", "Content": []}
{"Headline": "भारत", "Content": []}
{"Headline": "बुलेट ट्रेन, वंदे भारतः सुपर फ़ास्ट ट्रेनों की सुरक्षा सुनिश्चित करना कितनी बड़ी चुनौती?", "Content": ["बीबीसी न्यूज़ गुजराती, अहमदाबाद", "राजधानी एक्सप्रेस से लेकर वंदे भारत और बुलेट ट्रेन तक, भारतीय रेलवे अपने बेड़े में अधिक से अधिक सेमी हाई स्पीड और हाई स्पीड ट्रेनें शामिल कर कायाकल्प करने की कोशिश में है.  ", "दुनिया के सबसे अधिक आबादी वाले देश रेलवे नेटवर्क एक लाइफ़ लाइन है.", "अब भारतीय रेलवे नई और तेज़ रफ़्तार ट्रेनों को शामिल कर भारतीयों को भरोसा दिलाना चाहता है कि औपनिवेशिक काल से चले आ रहे इस यातायात सिस्टम में अब एक नए युग की शुरुआत हो चुकी है.   ", "हालांकि पिछले हफ़्ते ओडिशा में हुए भीषण रेल हादसे ने रेलवे की सुरक्षा से जुड़ी बुरी यादों को ताज़ा कर दिया है.", "कुछ जानकार ये सवाल पूछ रहे हैं कि इस तरह के हादसों के बीच भारतीय रेलवे तेज़ रफ़्तार ट्रेनों के अपने लक्ष्य को कैसे हासिल करेगा? ", "और क्या देश रेलवे पटरियों पर तेज़ रफ़्तार से दौड़ने के लिए तैयार है? ", "भारत के पास सेमी हाई स्पीड श्रेणी की कई ट्रेनें हैं, जैसे वंदे भारत और गतिमान एक्सप्रेस. ", "इसके अलावा राजधानी एक्सप्रेस, शताब्दी एक्सप्रेस, दुरंतो, तेजस, गरीब रथ और सुविधा एक्सप्रेस तो हैं ही.", "इस समय कुल 22 वंदे भारत ट्रेनें हैं, जिनकी रफ़्तार 160 किलोमीटर प्रति घंटे तक हो सकती है, हालांकि इनकी स्वीकृत रफ़्तार 130 किलोमीटर प्रति घंटे ही है. अभी इन ट्रेनों को अपनी स्वीकृत रफ़्तार तक पहुंचना ही बाकी है. ", "भारतीय रेलवे के विज़न के अनुसार, आने वाले सालों में वंदे भारत जैसी सेमी हाई स्पीड ट्रेनें और अहमदाबाद-मुंबई बुलेट ट्रेन जैसी हाई स्पीड ट्रेनें आने वाली हैं. ", "कुछ एक्सपर्ट मानते हैं कि भारत को इन ट्रेनों को लांच करने से पहले, इनके लायक आधारभूत ढांचे विकसित करने पर पहले ध्यान देना चाहिए.", "सुधांशु मणि रिटायर्ड आईआरएस अधिकारी हैं. वे इंडियन कोच फ़ैक्ट्री के जनरल मैनेजर थे, उनके ही कार्यकाल में ", " का डिज़ाइन बनाया गया था, जिसे बाद में वंदे भारत नाम दिया गया था.", "वे कहते हैं, “नई ट्रेनें जैसे सेमी हाई स्पीड ट्रेनें लाने से पहले सिग्नलिंग सिस्टम पर और काम किया जाना ज़रूरी है.”", "सुधांशु मणि ने बीबीसी से कहा, “पीएम मोदी ने बनारस से जो पहली वंदे भारत ट्रेन का उद्घाटन किया था उसकी रफ़्तार 96 किलोमीटर प्रति घंटे थी. ये सच है कि इन ट्रेनों की औसत रफ़्तार कम है.”", " उनके मुताबिक़, “जब तक ट्रैक को अपग्रेड नहीं किया जाएगा, रफ़्तार हासिल करना मुश्किल है. अगर हम ट्रैक पर रफ़्तार चाहते हैं तो ट्रैक अपग्रेड के साथ कवच जैसा फुलप्रूफ़ सिस्टम वक़्त की ज़रूरत है.”", "सुधांशु मणि समझाते हैं, “मौजूदा ट्रैक और बाकी ढांचे 130 किलोमीटर प्रति घंटे की रफ़्तार के लायक हैं लेकिन ये सेमी हाई स्पीड ट्रेनों के लिए पर्याप्त नहीं है.”", "2023-24 के आम बजट के बाद रेल मंत्री अश्विनी वैष्णव ने 7000 किलोमीटर नए ट्रैक बिछाने की घोषणा की थी और कहा था कि उससे पहले के वित्त वर्ष में 4500 किलोमीटर का लक्ष्य हासिल कर लिया गया था.", "अप्रैल 2023 तक 22 वंदे भारत ट्रेनें सेवा में हैं, जिनमें एक भी स्वीकृत रफ़्तार तक नहीं पहुंच सकी है.  ", "मध्य प्रदेश के एक आरटीआई एक्टिविस्ट चंद्र शेखर गौड़ को दिए एक जवाब में भारतीय रेलवे ने कहा था कि 2021-22 में वंदे भारत की औसत रफ़्तार 84.48 और 2022-23 में 81.38 किलोमीटर प्रति घंटे थी.  ", "गौड़ कहते हैं, “तेज़ रफ़्तार ट्रेनों के बारे में बहुत बातें हुईं लेकिन ये रफ़्तार नहीं पकड़ सकीं. यहां तक कि समय से चलने के मामले में भी ये असंतोषजनक हैं.”", "सुधांशु मणि का कहना है कि सेमी हाई स्पीड ट्रेनों के लिए कवच जैसे सिस्टम की निहायत ज़रूरत है. साथ ही आवंटित फंड का सही से इस्तेमाल होना चाहिए.", "जबकि रिटायर्ड आईआरएस अधिकारी महेश मंगल का कहना है कि कवच जैसा सिस्टम तभी प्रभावी होगा जब ये सभी रूटों पर लगाया जाए. एक दो रूट पर लगाने से काम नहीं चलेगा.", "रेल मंत्रालय से जुड़े आरडीएसओ (रिसर्च, डिज़ाइन एंड स्टैंडर्ड आर्गेनाइजेशन) ने कवच सिस्टम विकसित किया है. ", "यह सिस्टम एक ही पटरी पर आ गई दो ट्रेनों की टक्कर को रोकने के लिए लोको पायलट को अलर्ट करता है. अगर लोको पायलट की ओर से कोई निर्देश नहीं मिले तो यह सिस्टम अपने आप ब्रेक लगा देता है.  ", "साथ ही यह इंजन स्टार्ट होने के समय सभी तकनीकी पक्षों की ऑटोमेटिक जांच करता है. ", "मणि कहते हैं कि यह स्वदेशी प्रणाली है और बहुत महंगी नहीं है. वर्तमान में यह देश के विशाल ट्रेन रूटों के एक छोटे से हिस्से पर कार्यरत है. इसे सेमी हाई स्पीड वाले रूटों पर लगाना प्राथमिकता होनी चाहिए.", "महेश मंगल आरडीएसओ में जनरल मैनेजर थे जब कवच सिस्टम की टेस्टिंग  हो रही थी. ", "वो कहते हैं, “ट्रेनों में सिर्फ कवच सिस्टम लगा देने से यह सिस्टम पूरी तरह काम नहीं करेगा. बल्कि इसके लिए रेलवे ट्रैक पर हर एक किलोमीटर पर आएफ़आईडी लगाना पड़ेगा, जो कंट्रोल सेंटर को हर मिली सेकंड पर सूचना भेजता है.”", "हर वंदे भारत ट्रेन में दो कवच सिस्टम लगे होते हैं. हालांकि टक्कर रोकने और रफ़्तार पर निगरानी रखने में ये तभी मदद कर सकते हैं जब पूरा रूट आरएफ़आईडी से लैस हो. ", "मंगल ने बीबीसी से कहा, “फिलहाल वंदे भारत का कोई भी ऐसा रूट नहीं है जो आरएफ़आईडी से लैस हो. इसके बिना वंदे भारत ट्रेनों का 160 किलोमीटर प्रति घंटे की रफ़्तार हासिल करना मुश्किल है.”", "जानकारों का मानना है कि 160 किलोमीटर प्रति घंटे की रफ़्तार हासिल करने के लिए रेलवे ट्रैक का अपग्रेड होना ज़रूरी है. ", "_____________________________________________________________________________", "_____________________________________________________________________________", "भारत में रेल डीरेलमेंट और उनमें सुधार के उपायों पर 2020 में किए गए अध्ययन के मुख्य लेखक प्रकाश कुमार सेन ने रॉयटर्स को बताया, “सुरक्षा के रिकॉर्ड में सुधार है लेकिन अभी बहुत कुछ किया जाना बाकी है.” सेन किरोड़ीमल इंस्टीट्यूट ऑफ़ टेक्नोलॉजी में मैकेनिकल डिपार्टमेंट के हेड भी हैं. ", "उन्होंने बताया, “इस तरह के हादसों में मानवीय ग़लतियां और ट्रैक रखरखाव पर कम ध्यान आम कारण हैं. वर्कर बहुत कुशल नहीं होते या उनपर काम का बोझ बहुत ज़्यादा होता है और उन्हें आराम करने की भी फुर्सत नहीं मिलती.” ", " हालांकि दूसरी तरफ़ भारतीय रेलवे, पिछले सालों के मुकाबले दुर्घटनाओं में कमी को सुरक्षा के प्रति अपनी सतर्कता का सबूत मानती है.", "सरकार ने घोषणा की है कि अहमदाबाद-मुंबई बुलेट ट्रेन की स्वीकृत रफ़्तार 360 किलोमीटर प्रति घंटा होगी. दोनों शहरों के बीच 508 किलोमीटर की दूरी को यह 2 घंटे सात मिनट में तय करेगी.", "यह ट्रेन शिंकांसेन टेक्नोलॉजी से लैस होगी जिसे जापान 1960 से ही इस्तेमाल कर रहा है.", "नेशल हाई स्पीड रेल कार्पोरेशन लिमिटेड की एक रिपोर्ट- इंडियाज़ बुलेट ट्रेन राइड, द जर्नी सो फ़ार- के मुताबिक़, इस जापानी टेक्नोलॉजी की ख़ास बात है शून्य दुर्घटना. ", "शिंकांसेन ऑटोमेटिक ट्रेन कंट्रोल (डीएस-एटीसी) में टक्कर रोकने और स्टेशन से बिना इजाज़त गुजरने को रोकने के लिए स्पेशल ब्रेकिंग सिस्टम होता है. ", "इसमें रफ़्तार बढ़ाने का नियंत्रण पूरी तरह मैनुअल होता है, हालांकि समय से ब्रेक लगाने में विफल होने पर ऑटोमेटिक ब्रेक सक्रिय हो जाता है. ", "रिपोर्ट के अनुसार, इस ट्रेन के लिए ट्रैक के किनारे सिग्नल नहीं होंगे. सिग्नल का सिस्टम ड्राईवर के केबिन में डैशबोर्ड पर होगा. ", "गवर्नमेंट ऑफ़ जापान की वेबसाइट के अनुसार, शिंकांसेन के नाम से प्रसिद्ध बुलेट ट्रेन का नेटवर्क का सेफ़्टी रिकॉर्ड बिल्कुल साफ़ है. 1964 में जब ये शुरू हुआ तबसे इसकी रफ़्तार 210 से 320 किलोमीटर प्रति घंटे हो चुकी है. ", "हालांकि बुलेट ट्रेन दुर्घटनाओं से पूरी तरह सुरक्षित हैं, ऐसा भी नहीं माना जाता है.", "सीजीटीएन की एक रिपोर्ट के अनुसार चीन के गुईझाउ प्रांत में हाई स्पीड ट्रेन पटरी से उतर गई थी और इसमें ड्राईवर की मौत हो गई जबकि सात यात्री घायल हो गए थे. ड्राईवर ने इमरजेंसी ब्रेक लगा दिया था. ", " बीबीसी ने नेशनल हाई स्पीड रेल कार्पोरेशन लिमिटेड से सेफ़्टी उपायों को लेकर सवाल किए थे लेकिन अभी तक कोई जवाब नहीं मिला. "]}
{"Headline": "चीन ने क्या भारत की ज़मीन पर कब्ज़ा किया है? जयशंकर ने विस्तार से दिया जवाब", "Content": ["ये कहना है भारत के विदेश मंत्री एस. जयशंकर का.", "मोदी सरकार के नौ साल पूरे होने के मौक़े पर विदेश मंत्रालय ने एक विशेष प्रेस कॉन्फ़्रेंस का आयोजन किया था, जहाँ जयशंकर ने कई सवालों के उत्तर दिए.", "प्रेस कॉन्फ़्रेंस के दौरान जयशंकर से एक सीधा सवाल ये किया गया कि गलवान घाटी में हुई घटना के बाद ये सवाल भारतीयों के ज़ेहन में रहा है कि क्या भारत की ज़मीन पर चीन ने कब्ज़ा किया है.", "इसके उत्तर में एस. जयशंकर ने कहा कि \"ये जटिल मामला है.\"", "उन्होंने कहा, \"मुल्कों की फौज बिल्कुल एलएसी (लाइन ऑफ़ एक्चुअल कंट्रोल) पर तैनात नहीं की जाती, बल्कि सैनिक अपने कैंप पर तैनात किए जाते हैं, जहां से वो आगे बढ़ते हैं. 2020 के बाद जो बदलाव आया है वो ये है कि तनाव के कारण दोनों पक्षों से फॉर्वर्ड डिप्लॉयमेन्ट किया गया है, यानी अपने सैनिकों को सीमा के क़रीब तैनात किया है.\"", "उन्होंने कहा, \"ये मुद्दा हमें सुलझाना है. ये मुद्दा ज़मीन का नहीं बल्कि फॉर्वर्ड डिप्लॉयमेन्ट का है. दोनों देशों के सैनिक आमने-सामने हैं, ऐसे में तनाव हिंसा का रूप ले सकता है, जैसा गलवान में हुआ.\"", "उन्होंने कहा, \"साल 2020 में चीन ने ना जाने क्यों दोनों मुल्कों के बीच समझौते को तोड़कर सीमा के पास सैनिकों की तैनाती कर दी और हमें भड़काने की कोशिश की. हमने उन्हें साफ़ कर दिया है कि सीमा पर जब तक शांति और स्थिरता का माहौल नहीं बनेगा तब तक दोनों देशों के रिश्ते बेहतर नहीं हो सकते.\"", "उन्होंने आगे कहा, \"कुछ लोगों ने कहा कि अरुणाचल प्रदेश में मॉडल विलेज बना है, लेकिन संसद के रिकॉर्ड देखें तो आपको पता चलेगा कि ये उस जगह बना है जिस पर चीन ने 1959 में कब्ज़ा किया था. चीन 1950 के दशक से भारत की ज़मीन पर कब्ज़ा कर चुका है.\"", "जयशंकर ने कहा, \"मूल मुद्दा है, ये एलएसी पर हमारी सेना बेस से निकल कर पेट्रोलिंग करती है और फिर बेस पर लौट आती है. 2020 के बाद से ऐसा नहीं हुआ क्योंकि चीन ने समझौतों का उल्लंघन कर सीमा के क़रीब बड़ी संख्या में सैनिक तैनात किए. इस कारण हमें भी फॉर्वर्ड डिप्लॉयमेन्ट करना पड़ा जिससे तनाव पैदा हुआ.\"", "जयशंकर ने कहा कि बीते नौ सालों में दुनिया में चीन के अलावा, अधिकतर ऐसे देश जो ताक़त का केंद्र बने हुए हैं, उनके साथ भारत के रिश्ते बेहतर हुए हैं.", "अमेरिका, रूस, ब्रिटेन, फ्रांस, यूरोपियन यूनियन, जर्मनी, जापान, खाड़ी देश, आसियान के देशों के साथ कूटनीतिक रिश्ते सुधारने की कोशिश की गई है. खुद प्रधानमंत्री मोदी की अगुवाई में विदेश नीति पर अमल किया गया है.", "उन्होंने कहा कि 2014 में बीजेपी के सत्ता में आने के बाद सरकार ने नेबरहुड पॉलिसी के तहत पड़ोसियों के साथ रिश्ते सुधारने की कोशिश की, लेकिन चीन के मामले में ऐसा नहीं हो सका.", "उन्होंने कहा कि भारत का विकास भी नेबरहुड में हुआ है तो यहीं उसे सबसे अधिक चुनौती भी मिली है. ", "जयशंकर ने कहा, \"हमारे रिश्ते नेपाल, बांग्लादेश, भूटान, श्रीलंका, मालदीव, यहां तक कि म्यांमार के साथ तक हमारे संबंध मज़बूत हुए हैं. यहां पहली बार एक रीजनल इकोनॉमी बन सकी है.\"", "\"लेकिन पाकिस्तान और चीन के साथ चुनौतियां हैं. नेबरहुड पॉलिसी के कारण हम ये नहीं कर सकते कि आतंकवाद को बर्दाश्त करें. रही चीन की बात तो हमारी कोशिश थी कि उनके साथ हमारे रिश्ते अच्छे हों लेकिन ऐसा तभी हो सकता है, जब सीमावर्ती इलाक़ों में शांति हो.\"", "\"लेकिन समझौतों का उल्लंघन होने पर हम रिश्तों को आगे बढ़ा नहीं सकते. गलवान से पहले भी हम उनसे बातचीत कर रहे थे. हमने चीन को आगाह किया था कि उनके सैनिक हमें सीमा के क़रीब दिख रहे हैं जो समझौतों का उल्लंघन है.\"", "\"मुझे नहीं लगता कि सीमा पर जारी तनाव चीन के हित में हैं लेकिन हमें सैनिकों को पीछे करने का कोई रास्ता तलाशना पड़ेगा क्योंकि इसका असर आपसी रिश्तों पर पड़ रहा है. ये उम्मीद करना कि सीमा में तनाव के बाद भी रिश्ते सामान्य रहेंगे तो ये सही नहीं है.\"", "एक सवाल उनसे ये भी पूछा गया कि भारत के साथ रूस के पुराने संबंध हैं और रूस-यूक्रेन युद्ध के बाद चीन के साथ रूस की नज़दीकी काफ़ी बढ़ी है. क्या इसका असर भारत-रूस संबंधों पर पड़ सकता है?", "जयशंकर ने इसके उत्तर में कहा युद्ध का असर अलग-अलग देशों में अलग-अलग पड़ता है. अब चीन के साथ रूस के संबंध कैसे होंगे ये वो तय करेंगे. ", "उन्होंने कहा, \"1955 रूस ने संयुक्त राष्ट्र में भारत का समर्थन किया था, इस दौर के बाद से दोनों के रिश्ते बेहद स्थिर रहे हैं. बीते दशकों में दुनिया बदली, लेकिन हमरे संबंधों में बदलाव नहीं हुआ क्योंकि दोनों देशों के नेतृत्व इसकी अहमियत को समझते हैं.\"", "\"भारत ने ऐसा कुछ नहीं किया जिससे दोनों देशों के रिश्तों पर किसी तरह का कोई नकारात्मक असर पड़े.\"", "एस. जयशंकर का ये बयान प्रधानमंत्री नरेंद्र मोदी के उस बयान से मेल खाता है जिसमें उन्होंने कहा था कि चीन ने भारत की ज़मीन पर कब्ज़ा नहीं किया.", "जून 2020 में चीन के मसले पर एक सर्वदलीय बैठक में प्रधानमंत्री नरेंद्र मोदी ने सभी राजनीतिक दलों को भरोसा दिलाया था कि हमारी सेना सीमाओं की रक्षा करने में पूरी तरह सक्षम हैं. ", "उन्होंने कहा, \"न वहां कोई हमारी सीमा में घुसा हुआ है, न ही हमारी कोई पोस्ट किसी दूसरे के कब्जे में है.\"", "इसी बैठक में रक्षा मंत्री राजनाथ सिंह ने कहा था ''कहीं कोई इंटेलिजेंस नाकाम नहीं हुआ.''", "लेकिन उनके इस बयान को लेकर विपक्ष हमलावर हो गया था. कांग्रेस नेता राहुल गांधी ने कहा कि चीन के आक्रमण के आगे प्रधानमंत्री नरेंद्र मोदी भारतीय ज़मीन सौंप चुके हैं.", "राहुल ने पूछा था , \"अगर यह ज़मीन चीन की थी, तो हमारे सैनिक क्यों मारे गए? और अगर मारे गए तो, कहां मारे गए?\"", "एस. जयशंकर के संवाददाता सम्मेलन के बाद सोशल मीडिया पर उनके बयान को लेकर चर्चा जारी है.", "सेंटर फ़ॉर पॉलिसी रिसर्च में सीनियर फ़ेलो सुशांत सिंह ने सवाल किया, \"विदेश मंत्री ने कहा कि मुद्दा ज़मीन कब्जे का नहीं फॉर्वर्ड डिप्लॉयमेन्ट का है. बात ये है कि जिन जगहों पर गश्त आप 2020 से पहले लगाते थे, अगर चीनी सैनिकों के फॉर्वर्ड डिप्लॉयमेन्ट के कारण सीमा पर वहां आप गश्त लगा नहीं पा रहे हैं तो ये ज़मीन का मुद्दा है.\"", "एक अन्य ट्वीट में उन्होंने लिखा, \"अगर उनकी तैनाती से भारत के गश्त करने के अधिकार पर असर नहीं पड़ता तो कोई मुद्दा नहीं बनता, लेकिन डेपसांग और डेमचोक में चीन रुकावट पैदा कर रहा है, वहां फॉर्वर्ड डिप्लॉयमेन्ट एलएसी पर भारत की तरफ है.\"", "\"क्या स्थायी समाधान के तौर पर ये मोदी सरकार को स्वीकार्य है?\"", " नाम के इतिहासकार और लेखक लिखते हैं, \"घरेलू राजनीतिक कारणों से सरकार सच्चाई को तोड़-मरोड़ पेश कर रही है, यही कारण है कि चीन सीमा पर सैलेमी स्लाइसिंग टैकटिक अपना रहा है.\"", "कूटनीति के मामले में सैलेमी स्लाइसिंग टैकटिक या सैलेमी स्लाइसिंग एक कड़ी में की जाने वाली छोटी-छोटी घटनाओं को कहते हैं जिनका मिलाजुला और बड़ा असर पड़ सकता है.", "'वहीं बेल्ट एंड रोड: अ चाइनीज़ वर्ल्ड ऑर्डर' के लेखक ब्रूनो मार्सियाज़ लिखते हैं \"जयशंकर ने ", " से शिकायत की थी कि वो भारत के साथ खड़ा नहीं हुआ, लेकिन फिर वो ये कहते हैं कि चीन ने भारत की ज़मीन पर कब्ज़ा नहीं किया. लेकिन अगर यूरोपीय संघ ने उसका समर्थन किया होता तो भारत की नाराज़गी बढ़ जाती क्योंकि फिर उसका मतलब ये होता कि चीन ने असल में भारत की ज़मीन पर कब्ज़ा किया है.\""]}
{"Headline": "रेलवे सुरक्षा का पैसा फुट मसाजर, क्रॉकरी और जैकेट पर ख़र्च हुआः सीएजी रिपोर्ट - प्रेस रिव्यू", "Content": ["इसके अलावा इस फंड से बाग़ीचे बनाए गए और तिरंगा झंडा भी लगाया गया.", "दिसंबर 2022 में पेश की गई सीएजी की एक रिपोर्ट में ये तथ्य सामने आए हैं.", "अख़बार लिखता है कि इस रिपोर्ट में 11,464 वाउचरों का दिसंबर 2017, मार्च 2019, सितंबर 2019 और जनवरी 2021 में औचक निरीक्षण किया गया था.", "इस रिपोर्ट में कहा गया है कि सुरक्षा फंड के तहत 48.21 करोड़ रुपये के ‘ख़र्च की ग़लत बुकिंग’ दिखाई गई है.", "रेलवे सुरक्षा को मज़बूत करने के मक़सद से बनाए गए राष्ट्रीय रेल सुरक्षा कोष को सरकार ने साल 2017-18 के बजट में पेश किया था.", "उस वक्त तत्कालीन वित्त मंत्री अरुण जेटली ने कहा था, “यात्रियों की सुरक्षा के लिए, अगले पांच सालों के भीतर एक लाख करोड़ रुपए का राष्ट्रीय रेल सुरक्षा कोष बनाया जाएगा. सरकार इस फंड के लिए सीड कैपिटल देगी. इसके अलावा रेलवे अपने स्रोतों और राजस्व से भी बाकी संसाधन जुटाएगा.”", "पिछले सप्ताह ओडिशा के बालासोर में हुए रेल हादसे में कम से कम 288 लोग मारे गए थे. इस हादसे के बाद रेल सुरक्षा को लेकर सवाल उठ रहे हैं. ", "भारत के सूचना और प्राद्योगिकी मंत्री राजीव चंद्रशेखर ने कहा है कि भारत आर्टिफ़ीशियल इंटेलिजेंस (एआई) के क्षेत्र को रेगुलेट करेगा.", "द इंडियन एक्सप्रेस की एक ", "के मुताबिक़ राजीव चंद्रशेखर ने कहा है कि भारत जल्द ही ऑनलाइन गेमिंग को नियमित करने के लिए भी तीन सिद्धांतों के आधार पर नियम लाएगा. ये होंगे- नुक़सान, लत और जुआ. ", "उनका कहना था कि इसका मक़सद भारत के 'डिजीटल नागरिकों को सुरक्षा देना होगा'.", "राजीव चंद्रशेखर ने ये भी बताया कि अभी सरकार आर्टिफ़ीशियल इंटेलिजेंस को नौकरियों के लिए ख़तरे के रूप में नहीं देख रही है.", "उन्होंने कहा कि टेक्नोलॉजी के क्षेत्र में पिछले पांच सालों में एक करोड़ से अधिक रोज़गार के अवसर पैदा हुए हैं. उन्होंने कहा कि ये संभव है कि अगले पांच-दस सालों में एआई इतना इंटेलिजेंट हो जाए कि कुछ सेक्टरों में मानव कर्मचारियों की जगह लेने लगे. लेकिन वर्तमान में एआई सिर्फ़ टॉस्क पूरे करने तक ही सीमित है. ", "उन्होंने ये भी कहा कि ये संभव है कि अगले कुछ सालों में एआई नौकरियों की जगह लेने लगेगा.", "उन्होंने ये भी कहा कि भले ही एआई ने एक हलचल पैदा की है लेकिन सरकार को नहीं लगता है कि  अगले कुछ सालों में ये नौकरियां खाने लगेगा. ", "द इंडियन एक्सप्रेस की एक ", "के मुताबिक़ मणिपुर में शुक्रवार को हुई ताज़ा हिंसा में तीन लोगों की मौत हुई है.", "रिपोर्ट के मतुाबिक़ कांगपोक्पी ज़िले में एक गांव पर हुए हमले में एक बुज़ुर्ग महिला समेत तीन लोग मारे गए.", "गांव वालों का आरोप है कि ये हमला वर्दी पहनकर आए लोगों ने किया है.", "इस हमले से कुछ देर पहले ही राज्य सरकार के सुरक्षा सलाहकार कुलदीप सिंह ने कहा था कि पिछले 48 घंटों में यहां हिंसा की कोई वारदात नहीं हुई है.", "कूकी आबादी वाले खोकेन गांव के लोगों का कहना है कि हमलावर सुबह क़रीब चार बजे आए थे और गोलियां चलानी शुरू कर दी. ", "गांव वालों का दावा है कि हमलावर गांव में क़रीब दो घंटे तक रहे. पुलिस ने इस हमले में तीन लोगों के मारे जाने और दो के घायल होने की पुष्टि की है. लेकिन इस घटना के बारे में विस्तृता जानकारी नहीं दी है.", "ग्रामीणों का दावा है कि गांव सीआरपीएफ़ और गोरखा रेजीमेंट के जवानों के पहुंचने के बाद ही हमलावर वापस गए. ", "अख़बार से बात करते हुए एक ग्रामीण ने दावा किया है कि हमलावर पांच जिप्सी गाड़ियों में बैठकर गए थे. इस चश्मदीद ने बताया, “हम देख सकते थे कि वो पुलिस वाहन थे.”", "द टाइम्स ऑफ़ इंडिया की एक ", "के मुताबिक़ पीलीभीत से दुबई जा रहे एक यात्री को कुछ समय के लिए दिल्ली के आईजीआई एयरपोर्ट पर गिरफ़्तार किया गया. ये यात्री मुंबई जा रही फ़्लाइट में सवार था.", "रिपोर्ट के मुताबिक़ विमान में बैठे हुए अज़ीम ख़ान ने फ़ोन पर अपने रिश्तेदार से बात करते हुए कहा था कि सुरक्षाबलों ने सूखे नारियल को रोक लिया है क्योंकि उन्हें शक़ है कि इसमें बम हो सकता है लेकिन जो पान मसाला वो लाया था उसे जाने दिया है.", "बम शब्द सुनने के बाद एक महिला यात्री ने तुरंत चालक दल के सदस्यों को सचेत किया. चालक दल ने सीआईएसएफ़ की टीम को बुला लिया.", "अज़ीम ख़ान के ख़िलाफ़ मामला दर्ज करके उसे दिल्ली पुलिस को सौंप दिया गया. अज़ीम ख़ान को पूछताछ के बाद छोड़ दिया गया लेकिन इस घटनाक्रम की वजह से उसकी दुबई की उड़ान छूट गई. अज़ीम दुबई नौकरी करने जा रहे थे.", "मुंबई में मॉडलिंग का काम करने वाली महिला ने चालक दल को अलर्ट किया था. रिपोर्ट के मुताबिक़ सुरक्षा जांच के बाद जब विमान को फिर से उड़ने की अनुमति दी गई तब महिला ने इस विमान में बैठने से इनकार कर दिया.", "दिल्ली पुलिस के अधिकारियों का कहना है कि एयरपोर्ट पर बम या विस्फोटक जैसे शब्द नहीं बोले जाने चाहिए क्योंकि इनसे डर पैदा होता है.", "ये घटना बुधवार की है. मुंबई से दुबई की कनेक्टिग फ्लाइट पकड़ने से पहले अज़ीम ख़ान को दिल्ली से मुंबई के लिए विस्तारा की उड़न लेनी थी. "]}
{"Headline": "यूपी में रेप सर्वाइवर लड़की के पिता ने ली अपनी जान, सवालों के घेरे में पुलिस", "Content": ["उत्तर प्रदेश के जालौन में एक नाबालिग के साथ रेप का मामला सामने आने के बाद परिजनों का दावा है कि रेप सर्वाइवर के पिता ने पाँच जून को आत्महत्या कर ली.", "परिवार वालों का कहना है कि पिता स्थानीय पुलिस की उपेक्षा से टूट गए थे और उन्होंने इसी निराशा में आत्महत्या कर ली.  ", "परिवार वालों के आरोप पर जालौन के पुलिस अधीक्षक का कहना है कि इस मामले में पुलिस पर उपेक्षा के जो आरोप लगे हैं, उनकी विभागीय जाँच चल रही है.", "सात जून को 17 वर्षीय  रेप सर्वाइवर के पिता की मौत का तीसरा दिन था, लेकिन  पूरा परिवार उन्हें याद करने या दुःख मनाने की स्थिति में ही नहीं था. ", "जब हम उनके घर पहुंचे तो सुबह सात बजे लड़की उरई जाने के लिए तैयार हो रही थी क्योंकि मजिस्ट्रेट के सामने उनका बयान दर्ज होने वाला था. ", "घर पर उसी दिन उनके पिता का नौबार (मृत्यु के बाद की एक रस्म) भी था.", "एक तरफ़ परिजनों को पुलिस की जाँच पूरी करवानी थी वहीं दूसरी ओर मौत के बाद की ज़रूरी रस्में पूरी होनी थी. इन सबके बीच घर में पुलिस मौजूदगी की वजह से परिजन आपस में भी एक दूसरे से बहुत ज़्यादा बात नहीं कर रहे थे. ", "रेप सर्वाइवर ने छत की सीढ़ियों पर बैठकर बीबीसी से बात की.", "रेप सर्वाइवर ने बताया, \"इस घटना के बाद से मुझे पीरियड्स ही नहीं आए. यह बात मैंने अपनी सहेली को बताई जो देवेंद्र और लक्ष्मी (सह-अभियुक्त) की बेटी है. उसने अपनी मम्मी लक्ष्मी को ये बात बताई्.  फिर उन लोगों ने मुझे अपने घर बुलाया और किट से मेरी जाँच की. उन्होंने मुझसे कहा कि तुम्हारे पेट में बच्चा है. फिर 25 मई को मुझे दवा लाकर खिला दी.\" ", "यह बताते हुए उसका गला रुंध आया.", "आपने अपने घर कब बताया, इस पर वो बोलीं, \"मुझे दवा खिलाने के बाद लक्ष्मी (सह-अभियुक्त) ने इस बात को पूरे गाँव में फैला दिया कि मैं माँ बनने वाली हूँ. इसके बाद मैंने अपनी बड़ी बहन को फ़ोन करके बताया. दीदी ने फिर मम्मी को फ़ोन किया. दवा खाने के बाद मुझे पीरियड आ गया है. यह बात हमने थाने में भी बताई थी.\"", "हालाँकि प्रशासन ने खुले तौर पर इस बात को न स्वीकार किया और ना ही नकारा. ", "रेप सर्वाइवर जिस प्रेग्नेंसी की बात कह रही हैं, उसका कहीं कोई ज़िक्र एफ़आईआर में नहीं है. पुलिस से मिली जानकारी के अनुसार मेडिकल रिपोर्ट में वो प्रेग्नेंट नहीं थी.", "बीते कई दिनों से जालौन ज़िले का यह रेप मामला मीडिया की सुर्ख़ियों में है.  पीड़ित परिवार ने पुलिस पर समझौते का दबाव बनाने का आरोप लगाया है. ", "उनका आरोप है कि पुलिस ने समझौता नहीं करने पर झूठे मामले में फंसाने की धमकी दी थी. ", "परिवार वालों का कहना है कि आहत होकर रेप सर्वाइवर के पिता ने मजबूरी में यह क़दम उठाया.", "मामले के तूल पकड़ने के बाद स्थानीय नेताओं की आवाजाही लगी है. परिवार हर आने वाले से सिर्फ़ इंसाफ़ दिलाने की बात कर रहा है.", "दरवाज़े के पास बैठी रेप सर्वाइवर की दादी अपने इकलौते बेटे की मौत को स्वीकार नहीं कर पा रही हैं. ", "वो रह-रहकर हर आने-जाने वाले से पूछ रही थी कि “कोई तो कह दे कि वो ज़िंदा है और अभी लौटकर आएगा. अकेला लड़का था हमारा. अब तो सबकुछ ख़त्म हो गया.”", "पिता के जूते और कपड़े दिखाते हुए उनकी बड़ी बेटी की आँखे नम हो गईं. छत पर पाँच जून की सुबह का बुझा हुआ चूल्हा पड़ा है जो उस दिन के बाद से अब तक जलाया नहीं गया है.", "परिवार वालों के मुताबिक 17 वर्षीय नाबालिग़ लड़की के साथ 28 मार्च 2023 को रेप हुआ था.", "परिवार वालों ने बताया कि अभियुक्तों ने धमकी देकर पीड़िता को इस मामले में चुप रहने को कहा था लेकिन जब उनकी प्रेग्नेंसी वाली बात पूरे गाँव में फैल गई तो उसने अपने घरवालों को बता दिया.", "रेप सर्वाइवर के माता-पिता और दो छोटे भाई दो महीने पहले ही पंजाब में गोलगप्पे का काम करने के लिए गए थे. ", "इस घटना को सुनने के बाद वो 30 मई को घर आए और 31 मई को एट थाने में मामले की एफ़आईआर दर्ज कराने गए.", "रेप सर्वाइवर की माँ ने पुलिस पर आरोप लगाते हुए कहा, \"हम लोग 31 मई को दोपहर दो बजे से लेकर रात 11 बजे तक थाने में बैठे रहे पर हमारी एफ़आईआर ही दर्ज नहीं की गई. (अब निलंबित) एट थाना प्रभारी ने उल्टा हमें ही धमकाया और कहा कि एक आवेदन लिखकर साइन कर दो कि हमलोग गाँव वालों के बहकावे में आकर इन्हें ग़लत फंसा रहे हैं. अगर ऐसा नहीं किया तो हम तुम्हारे पति को झूठे आरोप में फंसा देंगे.\"", "परिवार और गाँव वालों का कहना है कि पुलिस की तरफ़ से मामले में कोई सुनवाई न होते देख रेप सर्वाइवर के पिता ने पाँच जून 2023 को सुबह करीब 10 बजे घर में आत्महत्या कर ली. ", "इसके बाद मामले ने तूल पकड़ा और तीन अभियुक्तों को गिरफ़्तार किया गया.", "पुलिस के रवैये पर नाराज़गी जताते हुए पीड़िता की माँ कहती हैं, \"थाना प्रभारी के दबाव में आकर हम लोगों ने एक झूठे आवेदन में हस्ताक्षर कर दिए. जिसमें लिखाया गया कि गांव वालों के बहकावे में आकर हमने अभियुक्त देवेन्द्र और उसकी पत्नी लक्ष्मी को ग़लत फंसाया है.\"", "\"इस मामले में उनका कोई दोष नहीं है. मुख्य अभियुक्त डोलू ने ही रेप किया है. बाद में हमारे चचेरे देवर ने ऑनलाइन पोर्टल पर शिकायत दर्ज की. तब कहीं जाकर एट थाना वालों ने एफ़आईआर लिखी.\"", "एफ़आईआर की कॉपी के अनुसार, चार जून को रात 10.56 बजे एट थाने में तीन लोगों के ख़िलाफ़ एफ़आईआर दर्ज हुई. ", "इसमें मुख्य अभियुक्त डोलू उर्फ़ मानवेन्द्र पर रेप करने का आरोप है. ", "जबकि लक्ष्मी और उनके पति देवेन्द्र पर रेप सर्वाइवर को बहला फुसलाकर ले जाने का आरोप है. आईपीसी की धारा 376, और 120 बी लगाई गई है.", "रेप सर्वाइवर की मां एफ़आईआर लिखे जाने की जानकारी के बारे में कहती हैं, \"मुझे तो पति के मरने के बाद पता चला कि एफ़आईआर लिखी गई है. इन्हें (अभियुक्त लक्ष्मी, देवेन्द्र को) गिरफ़्तार इनके (पति के) मरने के बाद ही किया गया. एक तो हमारी बेटी के साथ ग़लत काम हुआ ऊपर से हमें ही समझौता करने की धमकी मिली जिसमें मेरे पति की जान चली गई.\"", "जालौन पुलिस अधीक्षक इराज राजा ने बीबीसी से कहा, \"परिजनों की तहरीर के अनुसार, तीनों अभियुक्त गिरफ़्तार किए जा चुके हैं. मुख्य अभियुक्त तीन जून को किसी दूसरे मामले में पहले से ही जालौन जेल में बंद था. उसे ड्रग्स के साथ गिरफ़्तार किया गया था. बच्ची का मेडिकल हो गया है. बुधवार को कोर्ट में सीआरपीसी की धारा 164 के तहत बयान भी दर्ज हो गए.\"", "इस पर एसपी इराज राजा ने जवाब दिया, \"मुझे ऑनलाइन पोर्टल के माध्यम से इस मामले की सूचना चार जून को प्राप्त हुई. उसी दिन तत्काल प्रभाव से एट थाने में एफ़आईआर दर्ज की गई. जिन दो पुलिसकर्मियों पर लापरवाही के आरोप परिजनों ने लगाए थे, उन्हें पाँच जून को ही निलंबित कर दिया गया था. अभी विभागीय जांच जारी है.\"", "सात जून को रेप सर्वाइवर के चचेरे चाचा ने एक प्रार्थना पत्र दिखाया, जिसे वो पुलिस अधीक्षक के पास देने की बात कह रहे थे, जिसमें उन्होंने निलंबित पुलिसकर्मी नरेन्द्र गौतम पर आरोप लगाया है कि इनके उत्पीड़न करने के बाद ही उनके भाई ने आत्महत्या जैसा क़दम उठाया इसलिए नरेन्द्र गौतम पर एफ़आईआर दर्ज की जाए.", "जब इस सवाल के जवाब में पुलिस अधीक्षक से बात हुई तो उन्होंने कहा, \"अभी विभागीय जाँच चल रही है अगर वो जाँच में दोषी पाए गए तो एफ़आईआर दर्ज की जाएगी.\"", "अभियुक्त देवेन्द्र के घर के पास में परचून की दुकान चलाने वाले रामदास ने बताया, \"जिस दिन देवेन्द्र के यहाँ उनकी छोटी बेटी का जन्मदिन (28 मार्च) था उस दिन मैं दुकान पर ही था. रात 11-12 बजे तक उनके यहाँ बाजा बजता रहा. नाचने गाने की खूब आवाज़ आ रही थी. पड़ोस की बहुत लड़कियाँ जुटी थीं पर ऐसा कुछ हुआ है, इसकी ख़बर नहीं मिली.\"", "वे कहते हैं, \"ग़रीबों की पुलिस कहां सुनती है. अगर सुनती तो छोटे-छोटे बच्चों से उनके पिता का साया न उठता. पूरा गाँव एकजुट हुआ तब इस मामले में पुलिस की इतनी कार्रवाई हुई. परिवार का इकलौता लड़का था. सज्जन था. उनके  मरने का पूरे गाँव को दुख है. मेहनत मज़दूरी करके परिवार का भरण-पोषण करता था. अब परिवार की ज़िम्मेदारी सँभालने वाला कोई नहीं है.\"", "रेप सर्वाइवर अपने चार भाई बहनों में दूसरे नम्बर पर हैं. ", "वह अपने दादा-दादी के पास रहती थी. घर में खाना बनाती थी और दिहाड़ी मज़दूरी करने जाती थी.", "अभियुक्त देवेन्द्र ठेकेदारी का काम करता है. उसके पास गाँव के ज़्यादातर मज़दूर तबके के लोग मज़दूरी करने आते हैं. रेप सर्वाइवर भी उनमें से थी.", "उनकी बड़ी बहन की शादी इसी साल 22 फ़रवरी में हुई थी जिसमें परिवार को अपनी डेढ़ बीघा ज़मीन दो लाख रुपये में गिरवी रखनी पड़ी.", "कर्ज़ चुकाने के लिए पिता दो महीने पहले गोलगप्पे का ठेला लगाने पंजाब चले गए थे. ", "साथ में इनकी माँ और दो छोटे भाई (10 और 12 साल के) भी गए थे.", "रेप सर्वाइवर के 60 वर्षीय दादा बताते हैं, \"बड़ी पोती की शादी में दो साल के लिए डेढ़ बीघा ज़मीन दो लाख रुपये में गाँव में ही एक पंडित जी के यहाँ रख दी थी. इस पर हर महीने दो रुपये सैकड़ा ब्याज है. उसे (बेटे को) इस कर्ज़ को चुकाने की बहुत चिंता थी. कहकर गया था कि आप चिंता मत करना दो साल में धीरे-धीरे कमाकर चुका देंगे. हम भैस चराने जाते हैं. दूध बेचकर घर का ख़र्च चलता है.\"", "आपको सरकारी आवास और शौचालय मिला है क्या?", "इस पर उन्होंने कहा, \"शौचालय तो मिला है पर घर अपनी मेहनत मजदूरी की कमाई से कुछ साल पहले ही बनवाया था. पेंशन बनवाई है पर अभी खाते में आई नहीं है, इसकी दादी को पहले से ही कम सुनाई पड़ता था अब जबसे बेटे की मौत हुई है, बहुत बड़ा सदमा उसके दिमाग़ में बैठ गया है.\"", "रेप सर्वाइवर के परिजनों ने छह जून को एट थाने में एक एप्लीकेशन भी दी है, जिसमें अभियुक्त देवेन्द्र और उसकी पत्नी लक्ष्मी पर आत्महत्या करने के लिए उकसाने का आरोप लगाया गया है.", "जब एट थाना प्रभारी कृष्ण पाल सरोज से बीबीसी ने इस बारे में बात की तो उन्होंने कहा, \"दोनों के ख़िलाफ़ उसी दिन आईपीसी की धारा 306 के तहत मामला दर्ज कर लिया गया था.\"", "अभियुक्त लक्ष्मी और देवेन्द्र का घर रेप सर्वाइवर के घर से कुछ ही दूरी पर है, जहाँ अभी ताला लगा है.", "उनके घर के ठीक बगल में उनके ख़ास परिवार के रहने वाले एक व्यक्ति ने नाम न छापने की शर्त पर हमसे बात की.", "वे कहते हैं, \"पुलिस एक दिन और पकड़कर ले गई थी पर अगले ही दिन छूटकर आ गया. अभी जब बात बढ़ी तब पुलिस फिर पकड़कर ले गई. इंसाफ़ न मिलने की वजह से उस सज्जन आदमी की जान चली गई.”", "\"जिस दिन फांसी की बात गाँव में फ़ैली पूरे गाँव ने मिलकर पुलिस के ख़िलाफ़ नारेबाजी की. हमलोगों ने डेड बॉडी उतरने नहीं दी जब एक सीनियर अधिकारी आए और उन्होंने भरोसा दिलाया कि न्याय मिलेगा तब हमलोगों ने मिट्टी लगने दी.”", "वहीं रेप सर्वाइवर के चाचा जो पहले दिन से इस पूरे मामले में साथ रहे, उनका कहना है, \"अगर पुलिस टार्चर नहीं करती तो वो कभी आत्महत्या जैसा क़दम नहीं उठाते. उनके दिमाग़ में यह बात बैठ गई कि हम अपनी बेटी को न्याय नहीं दिलवा पाएंगे.”"]}
{"Headline": "खेल", "Content": []}
{"Headline": "कनाडा पढ़ने गए सैकड़ों भारतीय छात्रों पर डिपोर्ट होने का ख़तरा, क्या है पूरा मामला?", "Content": ["प्रधानमंत्री जस्टिन ट्रूडो ने कहा, \"हमारा उद्देश्य अपराधियों की पहचान करना है, न कि पीड़ितों को दंडित करना.\"", "ट्रूडो देश की संसद में एनडीपी नेता जगमीत सिंह के पूछे एक सवाल का जवाब दे रहे थे.", "बता दें कि पढ़ाई पूरी कर चुके सैकड़ों भारतीय छात्रों पर कनाडा आने के लिए फ़र्जी दस्तावेज़ों का इस्तेमाल करने का आरोप है, जिसके परिणामस्वरूप उन्हें कनाडा में स्थायी निवास नहीं दिया जा सकता है.", "छात्रों ने अपनी पढ़ाई पूरी कर ली है, उन्हें डिपोर्ट किया जा सकता है.", "ये छात्र कनाडा के रोड एजेंटों के धोखे और अपने भविष्य को लेकर विरोध भी कर रहे हैं.", "सरकार में सहयोगी दल एनडीपी के नेता जगमीत सिंह ने सवाल किया कि क्या प्रधानमंत्री आव्रजन धोखाधड़ी के शिकार भारतीय छात्रों को स्थायी नागरिकता देने पर विचार करेंगे?", "इस सवाल के जवाब में जस्टिन ट्रूडो ने कहा, “हर मामले का मूल्यांकन किया जाएगा और पीड़ितों को अपना पक्ष रखने का मौक़ा दिया जाएगा.”", "इसके साथ ही उन्होंने कहा कि उनका मकसद धोखाधड़ी के शिकार लोगों को सज़ा देना नहीं बल्कि दोषियों की पहचान करना है.", "ट्रूडो के इस बयान के बाद प्रभावित छात्रों को कुछ राहत मिलने की उम्मीद है.", "इससे पहले कनाडा की कंजर्वेटिव पार्टी के सांसद ब्रैड रेडेकोप ने भी कहा था कि देश में इमिग्रेशन कमेटी से अंतरराष्ट्रीय छात्र प्रस्ताव पारित किया गया है.", "उन्होंने इसकी जानकारी देते हुए एक वीडियो जारी किया था और कहा था कि इस प्रस्ताव के पारित होने से कनाडा में पढ़ाई करने आए छात्रों को राहत मिलेगी और देश की नागरिकता लेने वालों को भी आसानी होगी.", "कनाडा में सैकड़ों भारतीय छात्र हैं जिन पर फ़र्ज़ी दस्तावेज़ों के आधार पर इमिग्रेशन करने का आरोप है. इनमें से ज़्यादातर मामले 2016-17 के हैं.", "पढ़ाई पूरी कर चुके इन छात्रों को कनाडा से डिपोर्ट किया जा सकता है.", "छात्रों ने ख़ुद को बेकसूर बताया है. उनका आरोप है कि स्टडी वीज़ा के लिए आवेदन करने में उनकी मदद करने वाले एजेंटों ने उनके साथ धोखाधड़ी की है.", "कनाडा में डिपोर्ट  होने से बचने के लिए भारतीय छात्र विरोध कर रहे हैं.", "ऐसे ही मामलों में शामिल एक वकील के मुताबिक़ फ़र्ज़ी दस्तावेज़ों के मामले में शामिल छात्रों की संख्या 150 से 200 हो सकती है.", "पंजाब का एक ऐसा छात्र लवप्रीत सिंह है जिसे 13 जून को डिपोर्ट किया जा रहा है.", "इसी साल मार्च में ", "  ने उन पंजाबी छात्रों से बात की जिन्हें कनाडा से डिपोर्ट किया जा सकता है.", "इन छात्रों ने ख़ुद को बेकसूर बताया. उनका दावा है कि जालंधर में एक इमिग्रेशन कंसल्टेशन एजेंसी ने उनके साथ कथित तौर पर धोखाधड़ी की है.", "जिन छात्रों से बीबीसी ने बात की उनका कहना है कि वो बेकसूर हैं और उन्हें जालंधर की एक इमिग्रेशन कंसल्टेशन एजेंसी ने कथित तौर पर धोखा दिया और उन्होंने ही ये दस्तावेज़ मुहैया करवाए थे. हालांकि क्या दूसरी एजेंसियां भी इस मामले में शामिल हैं, ये साफ़ नहीं.", "इससे पहले अमेरिका की एक फ़र्ज़ी यूनिवर्सिटी में दाखिला लेने के मामले में 100 से अधिक भारतीय छात्रों की गिरफ़्तारी की ख़बर ने तूल पकड़ा था.", "बीबीसी से इन छात्रों में एक डिंपल ने कनाडा से फ़ोन पर बातचीत में कहा, \"मेरे आंखों के आगे अंधेरा ही अंधेरा है. मैं न तो आगे जा सकती हूं और न ही पीछे जा सकती हूं.”", "वो दिसंबर 2017 में स्टूडेंट वीज़ा पर कनाडा आई थीं. अब उनकी शादी हो चुकी है और उनके पति भारत में हैं.", "मध्यमवर्गीय परिवार की डिंपल के घर में उनके तीन भाई-बहन हैं. पंजाब के जालंधर में रहने वाले उनके पिता दर्जी हैं, और मां गृहणी.", "साइंस से मास्टर्स की पढ़ाई करने वाली डिंपल लंबे वक़्त से नौकरी तलाश रही थीं.", "वो कहती हैं, \"दो बार बैंक का इम्तिहान दिया. वो नहीं क्लीयर हुआ. उन सबसे तंग आकर मैंने यहां (कनाडा) का अप्लाई किया था, कि उधर तो कुछ होगा. इतनी पढ़ाई की है उसका तो फायदा होना चाहिए.\"", " ", "डिंपल को उनके एक रिश्तेदार ने जालंधर की एजुकेशन ऐंड इमिग्रेशन सर्विसेज़ और इससे जुड़े ब्रजेश मिश्रा के बारे में बताया था.", "वो कहती हैं, “उस समय वो बहुत इनोसेंट था, उन्होंने मेरे सारे दस्तावेज़ देखे थे.”", "आख़िरकार उन्हें नवंबर 2017 में कनाडा का वीज़ा मिल गया.", "कनाडा से फ़ोन कॉल पर वो कहती हैं, \"उन्होंने मुझे बताया कि एक कॉलेज ने मेरे दस्तावेज़ों को स्वीकार लिया है और कॉलेज एडमिशन लेटर आ गया है.\"", "डिंपल ने कनाडा में कंप्यूटर नेटवर्किंग के कोर्स के लिए अप्लाई किया था जिसके लिए उन्होंने उस वक़्त 12 लाख रुपये नकद दिए. इसमें उनकी कॉलेज फ़ीस और अन्य खर्च शामिल था.", "लेकिन कनाडा में आने के दो दिन के बाद ही डिंपल को बताया गया कि उनके कॉलेज में हड़ताल है और वो किसी दूसरे कॉलेज में अप्लाई करें. उनके पुराने कॉलेज की फ़ीस को वापस लौटा दिया गया.", "डिंपल ने कनाडा में अपनी पढ़ाई 2019 में पूरी की. उन्हें वर्क परमिट भी मिला. लेकिन उन्हें तब झटका लगा जब मई 2022 में स्थायी निवासी की उनकी अर्ज़ी पर जवाब आया कि जिस कॉलेज को उन्होंने पहले चुना था उसका स्वीकृति पत्र फ़र्ज़ी था.", "इसी स्वीकृति पत्र के आधार पर उन्हें भारत में कनाडा का छात्र वीज़ा और कनाडा में प्रवेश मिला था. ", "यह कैसे हुआ, इसे लेकर अभी भी कई सवाल हैं.", "डिंपल को इमिग्रेशन अधिकारियों से मिलने को कहा गया. फिर, इस साल जनवरी में एक सुनवाई के बाद, उन्हें \" एक्सक्लूशन आर्डर \" दिया गया.", "एक्सक्लूशन आर्डर के तहत, आपको एक वर्ष के लिए कनाडा से बाहर भेजा जाता है. लेकिन अगर आपने अपने बारे में ग़लत जानकारी दी है तो आपको कनाडा से पांच साल के लिए प्रतिबंधित कर दिया जाता है.", "इमिग्रेशन अधिकारियों से मुलाक़ात पर डिंपल कहती हैं, “इंटरव्यू के दौरान मैं इतनी डरी हुई थी कि कुछ भी नहीं बोली. मैंने सोचा कि मुझे तुरंत भारत डिपोर्ट कर दिया जाएगा.”", "उन्होंने कनाडा के फ़ेडरल कोर्ट में इस आदेश को चुनौती देते हुए एक याचिका दायर की है. उनके वकील जसवंत सिंह मंगत भी इसी तरह की स्थिति में फंसे कई छात्रों के वकील हैं.", "उनका कहना है कि ज़्यादातर मामलों में भारी भरकम फ़ीस लेकर फ़र्ज़ी प्रवेश पत्र जारी किए गए. इन्हीं दस्तावेज़ों के आधार पर वीज़ा आवेदन जमा हुए और वीज़ा जारी हुए.", "छात्रों के कनाडा आने के बाद या फिर कनाडा आने से ठीक पहले भारतीय आप्रवासन एजेंसी ने छात्रों से कहा कि वो किसी कारण अपना दाखिला किसी और कॉलेज में करवा लें.", "बहुत सारे छात्रों ने नए कॉलेजों में अपने कोर्स पूरे किए, वर्क परमिट के लिए अप्लाई किया लेकिन जब उन्होंने पर्मानेंट रेज़िडेंसी के लिए आवेदन दिया तो तब उन्हें बताया गया कि उनके पूर्व कॉलेज के ऐडमिशन लेटर जाली हैं.", "डिंपल पूछती हैं, \"जब आप्रवासन अधिकारियों को हवाई अड्डों पर, वीज़ा जारी करते हुए ये नहीं पता चला कि दस्तावेज़ जाली हैं तो हमसे कैसे उम्मीद की जा रही है कि हमें ये पता चल जाए.\"", "हमने इस बारे में एजुकेशन ऐंड माइग्रेशन सर्विसेज़ और ब्रजेश मिश्रा से बात करने की कोशिश की लेकिन संपर्क नहीं हो पाया.", "चमनदीप सिंह पंजाब के एक मध्यमवर्गीय परिवार से ताल्लुक रखते हैं और बेहतर जीवन की उम्मीद में कनाडा चले गए.", "वे कहते हैं, \"जब मैंने स्टूडेंट वीज़ा लेने की कोशिश शुरू की, तो मुझे सिस्टम के बारे में पता नहीं था, इसलिए मैंने एक एजेंट को हायर किया.\" ", "\"नहीं पता था कि वे ऐसे नकली दस्तावेज़ों का इस्तेमाल कर सकते हैं.\" ", "उन्होंने कनाडा में इंजीनियरिंग कोर्स के लिए आवेदन किया और इसके लिए 14-15 लाख रुपये दिए. इसलिए उन्हें कर्ज़ लेना पड़ा.", "इस पूरे प्रकरण पर उनका कहना है, “यहां का लाइफस्टाइल तो बेहतर है, लेकिन यहां भारत से ज़्यादा मेहनत करनी पड़ती है. दूर से लगता है की यहां बहुत पैसा है, अब ऐसा नहीं है. आपको सही एजेंट चुनना होगा.", "वो कहते है, \"जब हम जालंधर जाते थे, एजेंट हर जगह दिखाई देते थे, लेकिन हम उस एजेंसी के ख़िलाफ़ क़ानूनी कार्रवाई नहीं कर सकते क्योंकि हमारे पास कोई सबूत नहीं है कि उन्होंने हमारी फ़ाइल तैयार की है.\" ", "चमनदीप कहते हैं, \"मेरा सपना था कि लाइफ़स्टाइल अच्छी होगी. ख्वाब और हक़ीक़त में बड़ा फ़र्क़ होता है.\"", "इस पूरे प्रकरण से चमनदीप समेत कई छात्रों की उम्मीदें टूट गई हैं. ये छात्र व्हाट्सएप ग्रुप पर संपर्क में रहते हैं.", "संसद में कनाडा की कंज़र्वेटिव पार्टी के सांसद ब्रैड रेडेकोप ने कहा कि देश में इमिग्रेशन कमेटी से इंटरनेशनल स्टूडेंट प्रपोज़ल पास किया गया है.", "उन्होंने इसकी जानकारी देते हुए एक वीडियो जारी कर कहा था कि इस प्रस्ताव के पारित होने से कनाडा में पढ़ाई करने आए छात्रों को राहत मिल सकती है.", "देश में स्थायी निवास लेने के इच्छुक छात्रों की मुश्किलें भी कम होंगी.", "वहीं कनाडा के इमिग्रेशन मंत्री शॉन फ्रेजर ने भी एक ट्वीट शेयर कर देश में अंतरराष्ट्रीय छात्रों की समस्याओं को लेकर कार्रवाई का आश्वासन दिया है.", "उन्होंने अपने ट्वीट में लिखा, “हम उन छात्रों के लिए समाधान ढूंढ रहे हैं, जो फ़र्ज़ी कॉलेज प्रवेश पत्र के साथ कनाडा में प्रवेश करने के कारण अनिश्चितता का सामना कर रहे हैं.”", "\"जिन्होंने यहां पढ़ने की सच्ची इच्छा रखने वाले लोगों का फायदा उठाया है, उन्हें इसके  परिणामों का सामना करना पड़ेगा.\"", "जानकारों की मानें तो भारतीय अधिकारियों को छात्रों को ठगने वाली एजेंसियों के ख़िलाफ़ कार्रवाई करनी चाहिए.", "छात्रों को भी कोई भी क़दम उठाने से पहले ख़ुद को शिक्षित करना चाहिए. वे विश्वसनीय एजेंटों और कॉलेजों के बारे में और जाने और समझें."]}
{"Headline": "ओवल टेस्टः क्या तीसरे दिन दम दिखाकर भारत ने मैच में वापसी कर ली है?", "Content": ["विमल कुमार", "वरिष्ठ पत्रकार, लंदन के ओवल मैदान से", "टीम इंडिया को तीसरे दिन मैच में वापसी कराने वाले दो बल्लेबाज़ वैसे रहे जो खुद टेस्ट क्रिकेट में डेढ़ साल और दो साल के बाद वापसी कर रहे थे. उन दोनों की दोबारा टेस्ट में खेलते देखना शायद किसी ने सोचा नहीं होगा. ", "स्वाभाविक सी बात है कि हम अजिंक्य रहाणे और चेतेश्वर पुजारा की बात कर रहें हैं जो दोनों लगभग एक साथ मुंबई क्रिकेट की नर्सरी में पलते हुए बड़े हुए हैं. ", "इत्तेफ़ाक़ से इस टीम का कप्तान भी मुंबई का ही एक खिलाड़ी है जिसने ऑस्ट्रेलिया के ख़िलाफ अहमदाबाद में टेस्ट जीतने के साथ ही ये कह दिया था कि इंग्लैंड दौरे पर सिर्फ़ एक बदलाव होगा और वो होगा शार्दुल ठाकुर की वापसी. ", "रहाणे को इंग्लैंड का टिकट नहीं मिलता अगर मुंबई के ही एक और बल्लेबाज़ श्रेयस अय्यर अनफिट नहीं होते.", "ये कहावत बहुत पुरानी और प्रचलित है कि 'नसीब भी उसी की ही मदद करता है जो ख़ुद अपनी मदद करता है.' ", "जिस अजिंक्य रहाणे का करियर 82 टेस्ट के बाद ईशांत शर्मा और रिद्धिमान साहा की तरह ख़त्म मान लिया गया था उस रहाणे को जब चेन्नई सुपर किंग्स में आईपीएल के लिए चुना गया तो उस वक्त बहुत सारे फैंस को ऐसा लगा कि महेंद्र सिंह धोनी ने सिर्फ पुराने रिश्तों को ध्यान में रखते हुए ‘जिंक्स’ को बस टीम में शामिल कर लिया है. ", "विडंबना देखिये कि जिस भारतीय कप्तान धोनी ने रहाणे के स्ट्राइक रेट को लेकर सार्वजनिक तौर पर बेबाक राय रखी थी, उसी धोनी की सलाह और भरोसे ने 33 साल की उम्र में 23 साल वाले युवा रहाणे की झलक दिखा दी. ", "आईपीएल में इस साल सबसे ज़्यादा रन शुभमन गिल ने बनाए, विराट कोहली और यशस्वी जायसवाल ने भी सुर्खियां बटोरी लेकिन जिस अंदाज़ में रहाणे ने बल्लेबाज़ी की उसकी मिसाल शायद ही आईपीएल के 16 सीज़न में आपको देखने को मिले.  ", "क्रिकेट इतिहास में ऐसा पहली बार हुआ है कि जब आईपीएल की शानदार लय की किसी बल्लेबाज़ ने टेस्ट क्रिकेट में उसी सहज़ता के साथ एंट्री करा दी है.", "ओवल टेस्ट के तीसरे दिन लंच से पहले रहाणे की बल्लेबाज़ी में वही रौनक, वही आक्रामकता, वही संयम, वही भरोसा और वही चमक देखने को मिली जो दो महीने तक आईपीएल में दिखी थी. ", "11 रनों के चलते शतक से चूकने वाले रहाणे को भारतीय क्रिकेट का संकट-मोचक कहा जाता है. एक बार फिर से रहाणे ने साबित किया कि रोहित और कोहली जैसे सुपरस्टार की मौजूदगी में भी अपनी मौजूदगी का अहसास कराया जा सकता है.", "रहाणे को भरपूर साथ मिला शार्दुल ठाकुर का. मुंबई के इस खिलाड़ी की तकनीक को लेकर भले ही सवाल उठाए जाएं, लेकिन उनके साहस और टैम्प्रामेंट का जोड़ कहां से लाएंगे?  ", "दिन का खेल ख़त्म होने के बाद ठाकुर जब प्रेस कांफ्रेस में आये तो उनसे उनके खेल और रहाणे की बल्लेबाज़ी के बारे में पूछा गया. उनका जवाब था- \"रहाणे के लिए ये सब कुछ नया नहीं था.\" ", "ठाकुर के लिए भी मुश्किल हालात में एक बेशकीमती शतक बनाना कोई नई बात नहीं हैं.", "तीसरे दिन का खेल ख़त्म होते होते टीम इंडिया ने ऑस्ट्रेलियाई टॉप ऑर्डर के चार विकेट भी झटक लिए और फिर से इस टेस्ट में वापसी की उम्मीदों ने ज़ोर मारना शुरु कर दिया है. ", "क्या भारत ऑस्ट्रेलिया को 50-60 रन के भीतर चौथे दिन लंच से पहले आउट करके जीत के बारे में सोच सकता है? ", "अतीत के आंकड़े आपको बतायेंगे कि 300 से ज़्यादा रनों वाले लक्ष्य का पीछा करते हुए मैचों में टीम इंडिया 46 मौके पर हारी है, 32 मौके पर ड्रॉ कराने में कामयाब हुई और 3 बार वो जीते भी हैं. 1986 में ऑस्ट्रेलिया के ख़िलाफ मद्रास टेस्ट टाई हुआ था.", "ओवल के मैदान पर लक्ष्य का पीछा करते हुए टीमों का रिकॉर्ड तो और भी बुरा है. ", "121 साल पहले मेज़बान इंग्लैंड ने जीत के लिए 263 रन बनाये थे और इस सदी में किसी भी टीम ने ओवल में 200 से ज़्यादा का स्कोर बनाकर मैच नहीं जीता है. ", "लेकिन, ये नहीं भूलना चाहिए कि पारंपरिक तौर पर ओवल में टेस्ट क्रिकेट अगसत्-सितंबर के महीनों में स्पिन के लिए मददगार पिचों पर हुए हैं. जून के पहले हफ्ते में ओवल में पहली बार टेस्ट क्रिकेट का आय़ोजन होल रहा है. ", "वैसे, इंग्लैंड की टीम ने पिछले साल 4 मौक़ों पर सहज़ता से 270 से ज़्यादा रनों का पीछा करके ये भरोसा दूसरी टीमों की भी दिया है अब चौथी पारी में लक्ष्य का पीछा करना उतना मुश्किल काम भी नहीं है. पिछले साल भारत के ही खिलाफ एजबेस्टन टेस्ट के दौरान इंग्लैंड ने 378 रन सिर्फ 3 विकेट के नुक़सान पर बना लिये थे.", "तर्क देने वाले तो ये भी कह सकते हैं कि टीम इंडिया ने ब्रिसबेन में \"गाबा का घमंड\" भी 328 रन बनाकर तोड़ा था. लेकिन, उस टीम में ऋषभ पंत थे जबकि इस टीम में श्रीकर भरत. तो जीत नहीं सकते तो ड्रॉ का नतीजा तो हासिल किया जा सकता है. ", "इस नतीजे से ट्रॉफी साझे तौर पर मिलेगी. भले ही भारत इस मामले में इंग्लैंड में अव्वल रहा है. 1979 में टीम इंडिया ने 150.5 ओवर की बल्लेबाज़ी करके मैच बचाया था जो कि एक अटूट रिकॉर्ड है.", "2007 में आख़िरी बार जब टीम इंडिया ने इंग्लैंड में टेस्ट सिरीज़ जीती थी तो उस वक्त भी ओवल में टीम इंडिया ने ड्रॉ के नतीजे के लिए 110 ओवर की बल्लेबाज़ी की थी. लेकिन, टीम इंडिया में स्ट्रोक्स-प्लेयर्स की भरमार देखते हुए जीत की मुश्किल संभावना ड्रॉ के नतीजे से ज़्यादा आसान दिखती है.", "अब ये मत सोचियेगा कि ऐसा होना मुश्किल है. क्योंकि ऑस्ट्रेलिया के ख़िलाफ़ जब भी मुक़ाबले कड़े होते हैं, टीम इंडिया कुछ ना कुछ असाधारण प्रदर्शन करने में कामयाब होती है. ", "ओवल टेस्ट के चौथे दिन ही ये पता चल जायेगा कि मैच आख़िरी दिन तक जायेगा भी या नहीं और अगर जायेगा तो टीम इंडिया के लिए जीत मुमकिन होगी या नहीं?"]}
{"Headline": "खेल", "Content": []}
{"Headline": "खेल", "Content": []}
{"Headline": "खेल", "Content": []}
{"Headline": "खेल", "Content": []}
{"Headline": "खेल", "Content": []}
{"Headline": "खेल", "Content": []}
{"Headline": "देश के लिए मेडल जीतने वाले खिलाड़ियों को क्यों भुला दिया जाता है?", "Content": ["किसान, गाय और खिलाड़ी में क्या समानता है? ", "अगर आपसे कोई ये सवाल पूछे तो हो सकता है कि आप सोच में पड़ जाएं लेकिन एक बात जो साफ़ तौर पर तीनों के लिए एक जैसी है वो ये कि ज़ाहिर तौर पर तो तीनों का आदर-सम्मान है. ", "और ये आदर सम्मान भी तभी तक है जब तक तीनों लाभदायक हैं. ", "खिलाड़ियों की स्थिति और उनके साथ हो रहे सुलूक पर वुसअतुल्लाह ख़ान का व्लॉग.", "वीडियो: शाहनवाज़ अहमद"]}
{"Headline": "खेल", "Content": []}
{"Headline": "खिलाड़ियों के साथ यौन उत्पीड़न के पहले के मामलों की क्या स्थिति है?", "Content": ["हालांकि सच्चाई ये है कि कुश्ती ही नहीं बल्कि दूसरे खेलों में भी यौन शोषण के आरोप पहले भी सामने आ चुकी हैं.", "इसमें कुछ मामलों पर चर्चा हुई, कभी कार्रवाई भी हुई और कभी जांच के बाद क्या हुआ, यह सामने नहीं आ पाया. लेकिन कहा जा सकता है कि कुछ ही मामले सामने आ रहे हैं और बहुत सारे मामले सामने नहीं आ पाते.", "यौन उत्पीड़न के प्रति बढ़ती जागरूकता और 'मी टू मूवमेंट' के कारण अब ऐसी घटनाओं के बाद दर्ज की जाने वाली शिकायतें बढ़ी हैं. लेकिन बढ़ती संख्या के बावजूद इस समस्या की गंभीरता का ठीक ठीक अंदाज़ा लगा पाना बेहद मुश्किल है.", "दरअसल, भारत में अभी भी यौन उत्पीड़न के बारे में खुलकर बात नहीं होती है और भारतीय खेल की दुनिया भी इससे अछूती नहीं है.", "पिछले दो सालों के मामलों पर नज़र डालें तो अंदाज़ा लगाया जा सकता है कि यह मसला कुश्ती और किन्हीं दो राज्यों तक ही सीमित नहीं है.", "राष्ट्रीय जनता दल के राज्यसभा सांसद मनोज कुमार झा ने 28 जुलाई 2022 को राज्यसभा में सवाल पूछा था कि जनवरी 2017 से जुलाई 2022 के बीच भारत में खेल प्रतिष्ठानों में यौन उत्पीड़न के कितने मामले सामने आए?", "केंद्रीय खेल मंत्री अनुराग ठाकुर ने इसके जवाब में बताया कि इस समय के दौरान भारतीय खेल प्राधिकरण को कोचों और स्टाफ़ के ख़िलाफ़ यौन शोषण की 30 शिकायतें मिली थीं, जिनमें दो शिकायतें गुमनाम थीं.", "मंत्रालय ने यह स्पष्ट नहीं किया कि क्या कार्रवाई हुई, लेकिन उसने दावा किया कि सभी 30 मामलों में उचित क़दम उठाए गए.", "महिला पहलवानों के आंदोलन के समय भी देश के दूसरे हिस्सों से खेल जगत के अंदर यौन शोषण के आरोपों का आना जारी है. ", "18 मई, 2023 को असम के सोललगांव में भारतीय खेल प्राधिकरण (साई) के ट्रेनिंग सेंटर में एक तैराकी कोच के ख़िलाफ़ शिकायत दर्ज की गई.", "कोच मृणाल बसुमतारी पर एक महिला भारोत्तोलन कोच और कई महिला एथलीटों के यौन शोषण करने का आरोप है . इनमें ज्यादातर नाबालिग हैं.", "साई ने कोच को तत्काल प्रभाव से निलंबित कर दिया और असम पुलिस के पास ", " दर्ज कराई गई, इस मामले की अभी जांच चल रही है.", "इसी साल अप्रैल में , मुंबई में एक 56 वर्षीय बैडमिंटन कोच पर दस वर्षीय लड़की का ", " करने का आरोप लगा. शिकायत के मुताबिक़ 'कोच ने लड़की को ड्रेसिंग रूम में बुलाया, उसे गोद में बिठाया और उसके गाल और माथे को चूमा.'", "पुलिस ने इस कोच को गिरफ़्तार कर लिया. बाद में मुंबई की विशेष अदालत ने कोच को जमानत तो दे दी, लेकिन कहा कि राष्ट्रीय और अंतरराष्ट्रीय स्तर पर मिली सफलता आपका बचाव नहीं हो सकती.", "मार्च 2023 में, उत्तराखंड के क्रिकेट कोच नरेंद्र शाह पर देहरादून में नाबालिग महिला खिलाड़ियों ने यौन शोषण और छेड़छाड़ का आरोप लगा. यह मामला तब सामने आया जब एक लड़की के पिता ने पुलिस में शिकायत दर्ज कराई .", "इसके बाद 65 वर्षीय नरेंद्र शाह ने आत्महत्या करने की कोशिश की जिसके बाद उन्हें ", " कराया गया.  ", "जनवरी 2023 में, भारतीय हॉकी टीम के पूर्व कप्तान, भाजपा नेता और हरियाणा के खेल मंत्री संदीप सिंह के ख़िलाफ़ प्राथमिकी दर्ज की गई थी.", "संदीप पर महिला खिलाड़ी और जूनियर कोच के यौन शोषण करने और ", " लगा था. इसके बाद संदीप ने खेल मंत्रालय मुख्यमंत्री मनोहर लाल खट्टर को सौंप दिया. मुख्यमंत्री ने कैबिनेट मंत्री के रूप में संदीप के पद को बरकरार रखा है.", "जून 2022 में, साई ने जांच समिति की प्रारंभिक रिपोर्ट के बाद भारतीय साइकिलिंग टीम के मुख्य कोच आरके शर्मा के साथ अनुबंध रद्द कर दिया था. एक भारतीय महिला साइकिलिस्ट ने शर्मा पर यौन उत्पीड़न का आरोप लगाया है.", "महिला साइकलिस्ट के मुताबिक़ यह घटना मई, 2022 में तब हुई थी जब भारतीय साइकिल चालकों की एक टीम एक प्रशिक्षण शिविर के लिए स्लोवेनिया गई थी. ", "महिला साइकलिस्ट ने दावा किया कि शर्मा ने पहले यह कहकर उन्हें अपने कमरे में रहने के लिए मजबूर किया कि उसने दो लोगों के लिए एक होटल का कमरा बुक किया था.", "महिला साइकलिस्ट ने यह भी दावा किया था कि, 'शारीरिक संबंध नहीं बनाने की सूरत में करियर तबाह करने और नेशनल सेंटर फॉर एक्सीलेंस से निकालने की धमकी भी दी गई थी.'", "भारतीय खेल प्राधिकरण ने इसके बाद साइकिलिंग टीम को वापस बुला लिया. जांच के दौरान कई अन्य साइकिल सवारों ने भी इन ", " की.", "जून 2022 में भारतीय फुटबॉल पर भी यौन शोषण के आरोप लगे थे. भारत की महिला अंडर-17 टीम के सहायक कोच एलेक्स एम्ब्रोस पर एक नाबालिग लड़की के साथ कथित तौर पर दुर्व्यवहार करने का मामला दर्ज किया गया था.", "एलेक्स को निलंबित कर दिया गया और नॉर्वे में एक प्रशिक्षण शिविर से घर भेज दिया गया. एलेक्स ने अपने ऊपर लगे आरोपों से इनकार किया है और अखिल भारतीय फुटबॉल महासंघ को क़ानूनी नोटिस भेजा है.", "इस मामले में पोस्को एक्ट के तहत फरवरी 2023 में एक ", " की गई थी और कथित तौर पर गिरफ्तारी वारंट जारी किया गया था. लेकिन आगे कोई कार्रवाई नहीं हुई है.", "जुलाई 2021 में, चेन्नई में प्रसिद्ध एथलेटिक्स कोच पी नागराजन पर सात महिलाओं ने ", " का आरोप लगाया था.", "आरोप लगाए जाने से दो महीने पहले, एक 19 वर्षीय एथलीट ने शिकायत दर्ज कराई थी कि कोच ने फिजियोथेरेपी और स्ट्रेचिंग के दौरान महिला एथलीटों को अनुचित तरीके से छुआ. ", "इसके बाद नागराजन को गिरफ़्तार कर लिया गया है और उसके ख़िलाफ़ आईपीसी और पॉक्सो की धाराओं के तहत मामला दर्ज किया गया.", "जनवरी 2020 में, दिल्ली में एक क्रिकेट कोच को दिल्ली पुलिस ने एक नाबालिग़ महिला खिलाड़ी से छेड़छाड़ के आरोप में हिरासत में लिया था. ", "लड़की ने सोशल मीडिया पर अपना दर्द ज़ाहिर किया था और जब पूर्व क्रिकेटर और दिल्ली के सांसद गौतम गंभीर ने इस ओर इशारा किया तो पुलिस ने कार्रवाई की.", "खेलों की दुनिया में, महिला एथलीटों का कोचों के साथ अधिक संपर्क होता है, इसलिए यह महत्वपूर्ण है कि एथलीट और कोच के बीच विश्वास का रिश्ता मौजूद हो और दोनों इसे बनाए रखें. लेकिन पिछले कुछ सालों में सामने आए खेलों में यौन उत्पीड़न के मामले देखें तो खिलाड़ियों की ओर से कोच पर आरोपों के मामले ज़्यादा हैं.", "2020 में प्रकाशित द इंडियन एक्सप्रेस की एक इन्वेस्टिगेटिव रिपोर्ट के मुताबिक, '2010 से 2020 के बीच भारतीय खेल प्राधिकरण के पास यौन शोषण के 45 मामले दर्ज किए गए थे. उन मामलों में से ", " में खिलाड़ियों ने कोचों के ख़िलाफ़ आरोप लगाए थे.'", "कोच के अलावा खेल संघों के प्रशासकों और अधिकारियों पर भी यौन शोषण के आरोप लग चुके हैं. ", "इन दिनों भंग चल रही भारतीय हॉकी संघ के पूर्व अध्यक्ष केपीएस गिल को महिला आईएएस अधिकारी रूपन बजाज का यौन उत्पीड़न करने के मामले में 17 साल की ", " हुई थी.", "2018 में बीसीसीआई के सीईओ राहुल जौहरी पर एक महिला सहकर्मी ने ", " का आरोप लगाया था. लेकिन बाद में जांच में जौहरी को आरोपों से बरी कर दिया गया.", "18 जनवरी, 2023 को, विनेश फोगाट, साक्षी मलिका और बजरंग पुनिया ने सबसे पहले दिल्ली के जंतर मंतर पर विरोध प्रदर्शन किया था. इस प्रदर्शन के दौरान ही भारतीय कुश्ती महासंघ के तत्कालीन अध्यक्ष और सत्तारूढ़ भाजपा सांसद बृजभूषण शरण सिंह पर सात महिला पहलवानों का यौन शोषण करने का आरोप लगाया था.", "बृजभूषण शरण सिंह ने इन आरोपों से इनकार किया, वहीं इस संबंध में खेल मंत्रालय की जांच समिति की रिपोर्ट अभी तक नहीं आयी है. इस बीच, भारतीय ओलंपिक संघ ने बृज भूषण की अध्यक्षता वाली कुश्ती महासंघ के संचालन के लिए तीन सदस्यी एडहॉक कमेटी का गठन किया.", "लेकिन बृजभूषण के ख़िलाफ़ कोई मामला दर्ज नहीं होने पर पहलवानों ने फिर विरोध जताया. सुप्रीम कोर्ट के आदेश के बाद बृजभूषण के ख़िलाफ़ प्राथमिकी दर्ज की गई थी. इसमें पोक्सो एक्ट के तहत भी मामला दर्ज किया गया, क्योंकि एक नाबालिग महिला पहलवान ने भी उनके ख़िलाफ़ उत्पीड़न का आरोप लगाया है.  हालांकि इस ख़बर को लिखे जाने तक बृजभूषण सिंह की गिरफ़्तारी नहीं हुई है.", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "यश दयाल की इंस्टाग्राम स्टोरी पर हंगामा क्रिकेटर ने कहा न स्टोरी डाली, न माफ़ी मांगी", "Content": ["आईपीएल में गुजरात टाइटंस की ओर से खेलने वाले यश दयाल के इंस्टाग्राम अकाउंट से सोमवार सुबह एक इस्लामफ़ोबिक स्टोरी डाली गई जिस पर जमकर हंगामा मचा. ", "इसके बाद ये पोस्ट डिलीट कर दी गई और इस पोस्ट के लिए माफ़ी मांगी गई. ", "लेकिन शाम होते-होते यश दयाल ने एक बयान में कहा, कि ये दोनों पोस्ट उन्होंने की ही नहीं और उनका इंस्टाग्राम अकाउंट किसी ने हैक करके ये दोनों स्टोरीज़ डाली हैं.", "लेकिन तब तक ये दोनों स्टोरीज़ इंटरनेट पर वायरल हो चुकी थीं और लोग यश दयाल की जमकर आलोचना कर रहे हैं और उन्हें मुस्लिम विरोधी क़रार दे रहे हैं.  ", "यश दयाल वही गेंदबाज़ हैं जिनके एक ओवर में केकेआर के रिंकू सिंह ने पांच छक्के जड़ दिए थे.  ", "सोमवार सुबह यश दयाल के इंस्टाग्राम हैंडल से एक कार्टून शेयर किया गया जिसे पिछले दिनों राजधानी दिल्ली में हुए साक्षी हत्याकांड से जोड़कर देखा जा रहा है.  ", "सोशल मीडिया यूज़र्स इस पोस्ट को इस्लामोफ़ोबिक बताकर यश दयाल की आलोचना कर रहे हैं. ", "थोड़ी देर बाद यश दयाल के इंस्टाग्राम पेज से ये स्टोरी डिलीट कर दी गई और एक और स्टोरी डाली गई.", "इस नई स्टोरी में कहा गया, \"दोस्तो, मैं उस स्टोरी के लिए माफी मांगना चाहता हूं जो गलती से शेयर हो गई थी. प्लीज नफरत ना फैलाएं. धन्यवाद. मैं सभी धर्मों का सम्मान करता हूं.\"", "हलांकि तब तक यश दयाल ने जो कार्टून शेयर किया था उसका स्क्रीनशॉट इंटरनेट पर वायरल हो चुका था. ", "और लोगों ने इसे इस्लाम विरोधी बताकर यश दयाल की जमकर आलोचना शुरू कर दी.  ", "के मुताबिक़ सोमवार शाम को यश दयाल ने एक बयान जारी करके कहा, “मेरे इंस्टा हैंडल से दो स्टोरी पोस्ट की गईं. ये दोनों ही स्टोरीज़ मैंने नहीं डाली हैं. \"", " \"मैंने अथॉरिटीज़ को ये बात बता दी है. मुझे लगता है कि कोई और मेरे  इंस्टा हैंडल को यूज़ कर रहा है. मैं सभी धर्मों का सम्मान करता हूं और जो तस्वीर मेरे इंस्टा हैंडल से शेयर की गई मैं उस विचारधारा में यक़ीन नहीं रखता.\" ", "ने यश दयाल के बयान को ट्विटर पर शेयर किया है. ", " कर जानकारी दी है यश दयाल ने इंस्टा हैंडल से डाली गई दोनों स्टोरीज़ न डालने का दावा किया है.", "डॉक्टर निमो यादव नाम के ट्विटर अकाउंट से यश दयाल के इस विवादित इंस्टाग्राम पोस्ट को शेयर किया गया और लिखा गया, “ये गुजरात टाइटंस के बॉलर यश दयाल हैं. वो मोहम्मद शमी, राशिद और नूर अहमद के साथ खेल चुके हैं.\"", "\"रिंकू सिंह ने उनके एक ओवर में पांच छक्के मारे थे. लगता है रिंकू को पहले ही पता चल गया था कि यश दयाल किस किस्म के फ्रिंज एलिमेंट हैं और इसी वजह से उन्होंने नरेंद्र मोदी स्टेडियम में यश दयाल को उनकी जगह दिखा दी और उनका करियर ख़त्म कर दिया.\"", " ", "अब्दुल्ला मशरूर नाम के एक ट्विटर यूज़र ने एक तस्वीर शेयर की है", "इस तस्वीर में गुजरात टाइटंस के कप्तान हार्दिक पांड्या की साथी खिलाड़ियों राशिद ख़ान और नूर अहमद रमज़ान के दौरान सहरी करते दिख रहे हैं. ", "पोस्ट में यूज़र ने लिखा, “गुजरात टाइटंस के कप्तान हार्दिक पांड्या राशिद ख़ान और नूर अहमद के साथ सहरी कर रहे हैं और यश दयाल ऐसे बेतुके पोस्ट कर रहे हैं.  यश दयालों से भरी इस दुनिया में हार्दिक पांड्या बनिए.\"  ", "अभिषेक बक्शी नाम के ट्विटर यूज़र ने लिखा, “इतनी आपत्तिजनक पोस्ट करने के बाद भी यश दयाल पर कोई एक्शन क्यों नहीं लिया गया. ऐसे कट्टर विचारों वाले लोग क्रिकेट जैसे टीम स्पोर्ट्स में कैसे खेल रहे हैं.”  "]}
{"Headline": "वर्ल्ड टेस्ट चैंपियनशिप के फ़ाइनल तक कैसे पहुंची रोहित शर्मा की टीम ", "Content": ["वरिष्ठ खेल पत्रकार, बीबीसी हिंदी के लिए ", "रोहित शर्मा की अगुआई वाली टीम इंडिया को वर्ल्ड टेस्ट चैंपियनशिप के फ़ाइनल तक पहुंचने में खासी मुश्किलों का सामना करना पड़ा है. ", "एक वक़्त तो उसका फ़ाइनल तक पहुंचना बहुत मुश्किल लग रहा था. ", "एक समय भारतीय टीम ऑस्ट्रेलिया, दक्षिण अफ़्रीका और श्रीलंका से पिछड़कर चौथे स्थान पर थी.  ", " उस समय तक ऑस्ट्रेलियाई टीम 75 प्रतिशत अंकों के साथ फ़ाइनल में अपनी जगह लगभग पक्की कर चुकी थी . वह भारत से आख़िरी सिरीज के सभी टेस्ट हारती तो भी फ़ाइनल में पहुंच जाती. ", "जबकि भारत को फ़ाइनल में स्थान बनाने के लिए सभी छह टेस्ट जीतने ज़रूरी थे. ", "एक भी हार अगर-मगर की स्थिति में डाल सकती थी. ", "भारत ने बांग्लादेश से 2-0 से सिरीज़ जीतने के बाद ऑस्ट्रेलिया के ख़िलाफ़ पहले दो टेस्ट जीतकर अपनी उम्मीदों को मज़बूत कर लिया था.", "भारत इंदौर में ऑस्ट्रेलिया से हार गया, इससे टीम के सामने संकट की स्थिति बन गई.", "लेकिन न्यूजीलैंड ने श्रीलंका को टेस्ट सिरीज़ में 2-0 से हरा दिया. ये स्थिति भारतीय टीम के लिए फ़ायदेमंद साबित हुई और आख़िरी टेस्ट खेलने से पहले ही वो फ़ाइनल में पहुंच गई. ", "भारत के लिए आमतौर पर इंदौर के होल्कर स्टेडियम की विकेट को अच्छा माना जाता रहा है. पर ऑस्ट्रेलिया के ख़िलाफ़ तीसरे टेस्ट में विकेट के व्यवहार ने सभी को हैरत में डाल दिया. ", "दिलचस्प बात यह रही कि ऑस्ट्रेलिया ने इस टेस्ट को तेज़ गेंदबाज़ों के बजाय स्पिन गेंदबाज़ी के दम पर जीता और उनकी जीत के हीरो रहे नैथन लियोन. ", "नैथन लियोन ने अपनी शानदार फ़िरकी के दम पर भारत को दोनों पारियों में 200 रन का आंकड़ा तक नहीं छूने दिया. नैथन ने इस टेस्ट में 99 रन देकर 11 विकेट निकाले. ", "भारत इस टेस्ट को तो हारा ही साथ हीआईसीसी ने इंदौर के विकेट को ख़राब रेटिंग भी दे दी. ", "पर भारतीय क्रिकेट बोर्ड ने आईसीसी के इस फैसले पर आपत्ति जताई और बाद में इस रेटिंग में सुधार कर दिया गया. पर घर में विपक्षी टीम के स्पिन गेंदबाज़ों के हाथों हुई इस हार को भारत सालों-साल याद रखेगा. ", "इस टेस्ट की एक बात और ख़ास रही कि ऑस्ट्रेलिया के कप्तान पैट कमिंस निजी कारणों से घर लौट गए थे और टीम की कप्तानी स्टीव स्मिथ ने की थी. ", "  ", "ऑस्ट्रेलिया के ख़िलाफ़ दिल्ली में खेले गए दूसरे टेस्ट में भी गेंदबाज़ों का दबदबा रहा. चेतेश्वर पुजारा अपने सौवें टेस्ट की दूसरी पारी में विजयी चौका लगाकर भारत को टेस्ट जिताकर इसे यादगार बनाने में कामयाब रहे. ", "हालंकि पहली पारी में खाता खोलने में असमर्थ रहने वाले पुजारा ने दूसरी पारी में मुश्किल स्थितियों में विकेट पर डटे रहकर नाबाद 31 रन बनाए. पर हालात के हिसाब से यह रन हमेशा याद रखे जाएंगे. ", "सही मायनों में भारत की इस टेस्ट जीत ने फ़ाइनल में पहुंचाने में अहम योगदान दिया है. ", "इस टेस्ट को रविंद्र जडेजा के योगदान के लिए भी याद रखा जाएगा, उन्होंने पहली पारी में तीन और दूसरी में सात विकेट लेकर कुल 10 विकेट लेने का गौरव हासिल किया. ", "रविंद्र जडेजा को दूसरे छोर से साथी स्पिनर रविचंद्रन अश्विन का भी भरपूर सहयोग मिला. दोनों की जोड़ी ने भारत को जीत दिला दी. ", "  ", "भारत ने विराट कोहली की कप्तानी में ही वर्ल्ड टेस्ट चैंपियनशिप के इस संस्करण में अपने अभियान की शुरुआत की. लेकिन बाद में छोटे प्रारूप की कप्तानी से हटाए जाने के बाद उन्होंने  टेस्ट कप्तानी भी छोड़ दी थी. इसके बाद वह काफ़ी समय तक रंगत में खेलते नहीं दिखे. ", "वह इस सीरीज के अहमदाबाद में खेले गए आख़िरी टेस्ट में 186 रन बनाकर फ़ॉर्म में लौटे. ", "विराट कोहली ने इस साल मार्च में यह शतक लगाया, जो कि करीब साढ़े तीन साल बाद उनके बल्ले से निकला. ", "उन्होंने इससे पहले नवम्बर 2019 में बांग्लादेश के ख़िलाफ़ ईडन गार्डन पर खेले गए टेस्ट में शतक जमाया था. ", " ", "भारत ने इस चैंपियनशिप के लिए अपने अभियान की शुरुआत चार से आठ अगस्त 2021 तक इंग्लैंड के खिलाफ ट्रेंट ब्रिज पर टेस्ट खेलकर की थी. ", "यह टेस्ट ड्रा ज़रूर रहा था पर भारतीय टीम इंग्लैंड पर दबाव बनाने में सफल रही थी. ", "भारत ने यदि यह टेस्ट जीत लिया होता तो उसके अभियान की शुरुआत 2-2 से बराबरी के बजाय सिरीज जीत के साथ होती. ", " इस ड्रॉ टेस्ट को भारतीय तेज़ गेंदबाज़ जसप्रीत बुमराह के बेहतरीन प्रदर्शन के लिए याद रखा जाएगा. उन्होंने इस टेस्ट में 110 रन देकर नौ विकेट लिए. ", "वैसे भी वो इस सिरीज़ में भारत के सफलतम गेंदबाज़ रहे. उन्होंने चार टेस्ट की सिरीज़ में 23 विकेट लिए. इस सिरीज़ के कुछ समय बाद बुमराह के चोटिल होने के कारण भारतीय अभियान को खासा झटका लगा. ", "इस सिरीज़ में रोहित शर्मा के बल्ले ने भी चमक बिखेरी और उन्होंने एक शतक समेत 364 रन बनाए. ", " ", "भारत के दक्षिण अफ़्रीका दौरे से पहले ही विराट ने टेस्ट कप्तानी छोड़ दी थी और रोहित शर्मा को सभी फ़ॉर्मेट का कप्तान बना दिया गया था. ", "लेकिन उनके चोटिल होने पर केएल राहुल को यह ज़िम्मेदारी सौंपी गई. इस सिरीज़ में नए कोच राहुल द्रविड़ की भी परीक्षा होनी थी. ", "केएल राहुल ने अपने शतक के दम पर भारत को सेंचुरियन में खेला गया पहला टेस्ट जिता दिया. लेकिन भारत को बाक़ी दो टेस्ट हारने से सिरीज़ से हाथ धोना पड़ा. ", "दक्षिण अफ़्रीका के ख़िलाफ़ इस सिरीज़ में हार ने भारत के अभियान को तगड़ा झटका दे दिया. ", "पर भारतीय टीम न्यूजीलैंड से 1-0 से, श्रीलंका से 2-0 से और बांग्लादेश से 2-0 से सिरीज़ जीतकर अपने अभियान को पटरी पर लाने में सफल हो गई. ", " भारत ने इस चैंपियनशिप में 18 टेस्ट खेलकर 10 जीते, 5 हारे और 3 मैच ड्रॉ रहे. भारत ने 58.8 प्रतिशत अंक बनाए और वो ऑस्ट्रेलिया से पीछे रहकर दूसरे स्थान पर रहा.  ", "अगर श्रीलंका, न्यूजीलैंड के ख़िलाफ़ उसके घर में 2-0 से सिरीज जीत लेती तो भारत फ़ाइनल की रेस से बाहर हो जाता. ", "पर न्यूजीलैंड ने दोनों टेस्ट जीतकर सिरीज़ ही नहीं जीती बल्कि भारत की फ़ाइनल की राह आसान कर दी. ", "टीम को फ़ाइनल तक पहुंचाने में दिग्गज़ बल्लेबाज़ों की चौकड़ी यानी पुजारा, विराट, रोहित शर्मा और केएल राहुल ने अहम भूमिका निभाई है. ", "पुजारा ने सबसे ज़्यादा 887 रन बनाए हैं. वहीं विराट ने 869, रोहित ने 700 और केएल राहुल ने 636 रन बनाए हैं. ", "पर गेंदबाज़ी में अश्विन का योगदान सबसे अहम रहा है. उन्होंने सबसे ज़्यादा 61 विकेट निकाले हैं.  "]}
{"Headline": "नाबालिग ने बृजभूषण शरण सिंह के ख़िलाफ़  वापस लिए आरोप- प्रेस रिव्यू ", "Content": ["द इंडियन एक्सप्रेस की एक ", "के मुताबिक़ नाबालिग रेसलर ने भारतीय कुश्ती संघ के अध्यक्ष बृजभूषण शरण सिंह के ख़िलाफ़ अपने आरोप वापस ले लिए हैं.", "इस नाबालिग रेसलर ने इससे पहले पुलिस और मैजिस्ट्रेट के समक्ष दिए अपने दो बयानों में बृजभूषण पर यौन उत्पीड़न और पीछा करने के आरोप लगाए थे.", "सात महिला पहलवानों ने बृजभूषण पर आरोप लगाए हैं, जिनमें ये एक अकेली नाबालिग है.", "अख़बार ने अपने सूत्रों के हवाले से बताया है कि नाबालिग रेसलर ने सीआरपीसी 164 के तहत मैजिस्ट्रेट के समक्ष ताज़ा बयान दर्ज कराया है.", "अब अदालत ये तय करेगी कि नाबालिग रेसलर के 164 के तहत दर्ज कराये गए कौन से बयान को तरजीह दी जाएगी और आरोप तय किए जाएंगे या नहीं.", "अख़बार ने इस रेसलर के पिता से भी बात करने की कोशिश की लेकिन उन्होंने कोई जवाब नहीं दिया.", "लड़की की तरफ़ से उनके पिता ने पुलिस को शिकायत दी थी, जिसके आधार पर एफ़आईआर दर्ज की गई. ", "इस शिकायत में उन्होंने कहा है कि उनकी बेटी अभियुक्त के यौन शोषण के बाद से परेशान हैं और शांति से नहीं रह पा रही है.", "इस नाबालिग रेसलर ने 10 मई को मैजिस्ट्रेट के समक्ष अपना पहला बयान दर्ज कराया था. बृजभूषण पर पोक्सो क़ानून की धारा 10 के तहत भी मुक़दमा दर्ज किया गया था जिसके तहत सात साल तक की सज़ा का प्रावधान है.", "सीबीआई ने सोमवार को ओडिशा के बालासोर में हुए रेल हादसे की जांच शुरू कर दी है. द टाइम्स ऑफ़ इंडिया की एक ", "के मुताबिक़ अधिकारियों का कहना है कि इंटरलॉकिंग सिस्टम में जानबूझकर की गई छेड़छाड़ की वजह से हादसा हुआ है.", "सोमवार शाम सीबीआई की टीम घटनास्थल पर पहुंच गई थी और जांच शुरू गई थी. सीबीआई की जांच का मुख्य बिंदू ये रहेगा कि हादसे की वजह लापरवाही है या जानबूझकर की गई छेड़छाड़.", "अख़बार ने सूत्रों के हवाले से बताया है कि बाहानागा बाज़ार रेलवे स्टेशन पर इंटरलॉकिंग सिस्टम के ‘लॉजिक’ को मानवीय हस्तक्षेप से बदला गया था.", "अधिकारियों का कहना है कि सीबीआई जांच में इस ‘छेड़छाड़’ का मक़सद पता चल सकेगा.", "अख़बार से बात करने वाले रेलवे अधिकारियों का कहना है कि शुरुआती जांच में ये स्पष्ट हो गया है कि इलेक्ट्रॉनिक इंटरलॉकिंग सिस्टम के साथ छेड़छाड़ हुई है.", "केरल की महिला अधिकार कार्यकर्ता रेहाना फ़ातिमा को राहत देते हुए केरल हाई कोर्ट ने कहा है कि हर संदर्भ में महिला के शरीर के नग्न ऊपरी हिस्से को सेक्स के नज़रिए से देखना अनुचित और भेदभावपूर्ण है.", "रेहाना फ़ातिमा ने अपने बच्चों को अपने अर्धनग्न शरीर की पेंटिंग बनाने के लिए कहा था जिसके बाद उन पर पोक्सो एक्ट के तहत मुक़दमा दर्ज किया गया था.", "सोमवार को केरल हाई कोर्ट ने कहा है कि रेहाना फ़ातिमा के कृत्य को सेक्स या सेक्स के लिए प्रेरित करना नहीं माना जाएगा.", "हिंदुस्तान टाइम्स की ", "के मुताबिक, अदालत ने कहा है कि महिलाओं के पास अपने शरीर को लेकर निर्णय लेने का अधिकार बराबरी और निजता के मूल अधिकार का आधार है. ", "अदालत ने ये भी कहा कि संविधान के अनुच्छेद 21 ने जो अभिव्यक्ति की जो आज़ादी दी है ये उसके तहत भी आता है.", "रेहाना फ़ातिमा ने एक वीडियो जारी किया था जिसमें उनके नाबालिग बच्चे उनके अर्धनग्न शरीर की पेंटिंग बनाते हुए दिख रहे थे. इस वीडियो के बाद उन पर पोक्सो और आईटी एक्ट के तहत मुक़दमा दर्ज किया गया था. ", "अदालत ने इस मामले में 33 वर्षीय फ़ातिमा को बरी करते हुए कहा है कि इस मासूम कलात्मक अभिव्यक्ति को बाल पोर्नोग्राफ़ी नहीं कहा जा सकता है", "द टेलीग्राफ़ की एक ", "के मुताबिक मध्य प्रदेश के कूनो नेशनल पार्क में चीता के तीन शावकों की मौत के पीछे भूख और भीषण गर्मी को वजह माना जा रहा है.", "अख़बार ने विशेषज्ञों के हवाले से बताया है कि पार्क में चीता के तीन शावकों की मौत भूख की वजह से हुई है. बढ़ती गर्मी ने उनके लिए हालात और मुश्किल कर दिए. ", "विशेषज्ञों ने ये तर्क उस जानकारी के आधार पर दिया है जिसे अभी तक भारतीय वन्यजीव प्राधिकरण ने जारी नहीं किया है.", "एक शोधकर्ता ने अख़बार को बताया है कि शावकों के शरीर के वज़न और कुपोषित अवस्था से संकेत मिलता है कि 23 मई को मौत से पहले दस दिनों तक उन्होंने पर्याप्त भोजन नहीं लिया था.", "नामीबिया से आई एक चीता से पैदा हुए चार शावकों में से इन तीनों शावकों की मौत 23 मई को हुई थी. चौथा शावक फिलहाल डॉक्टरों कि निगरानी में है और उसका वज़न बढ़ रहा है. इस शावक को उसकी मां से जल्द ही मिला दिया जाएगा.", "वन्यजीव अधिकारियों का मानना है कि चीता के शावकों की मौत गर्मी, कुपोषण और डीहाइड्रेशन की वजह से हुई है."]}
{"Headline": "रहाणे का टेस्ट करियर क्या पटरी पर लौटेगा?", "Content": ["बीबीसी न्यूज़ के लिए", "एक बार फिर उन पर सबकी नज़रें टिकी हैं, क्योंकि वे वर्ल्ड टेस्ट चैंपियनशिप फ़ाइनल खेलने वाली टीम का हिस्सा हैं.", "वैसे अजिंक्य रहाणे की मौजूदा मुश्किलों को समझा जा सकता है. अगर टेस्ट में नंबर पांच बल्लेबाज़ के तौर पर खुद को साबित कर चुके श्रेयस अय्यर चोटिल नहीं होते तो संभवत अजिंक्य रहाणे की टीम में वापसी नहीं हो पाती. ", "रहाणे 18 महीने बाद टेस्ट टीम में वापसी कर रहे हैं. उन पर बेहतरीन प्रदर्शन करने का दबाव भी होगा क्योंकि उन्हें शायद ही दूसरा मौका मिले. ", "2022 में दक्षिण अफ्रीका से सीरीज़ हारने के बाद रहाणे को टेस्ट टीम से बाहर किया गया था. हालांकि सात जून से शुरू हो रही वर्ल्ड टेस्ट चैंपियनशिप फ़ाइनल में, 82 टेस्ट खेल चुके रहाणे नयी शुरुआत करना चाहेंगे.", "रहाणे ने बीसीसीआई टीवी से बातचीत में कहा है, “18-19 महीने बाद वापसी की है. जो भी हुआ, अच्छा या बुरा, मैं अतीत के बारे में सोचना नहीं चाहता. मैं नए सिरे से शुरुआत करना चाहता हूं और मैं जो कर रहा हूं, उसे जारी रखना चाहता हूं.”", "उन्होंने अपने लक्ष्य को स्पष्ट किया, “मैंने जिस माइंडसेट से आईपीएल और रणजी ट्राफ़ी में बल्लेबाज़ी की है, उसी माइंडसेट से खेलना चाहता हूं. मैं फॉर्मेट के बारे में भी नहीं सोचना चाहता, चाहे वो टी-20 हो या फिर टेस्ट क्रिकेट.” ", "“मैं जिस तरह की बल्लेबाज़ी अभी कर रहा हूं, उसमें मैं चीज़ों को उलझाना नहीं चाहता. मैं इसे जितना सामान्य रख पाया, उतना मेरे लिए बेहतर होगा.”", "हालांकि कई लोगों ने यह मान लिया था कि रहाणे का इंटरनेशनल करियर अब पूरा हो चुका है. लेकिन उन्होंने घरेलू क्रिकेट में शानदार प्रदर्शन किया है. ", "2022-23 के रणजी सत्र में वे मुंबई की ओर से सबसे ज़्यादा रन बनाने वाले बल्लेबाज़ साबित हुए. सात मैचों में करीब 58 की औसत से उन्होंने 634 रन बनाए. लेकिन रहाणे की बल्लेबाज़ी का तूफ़ानी रंग आईपीएल के दौरान दिखा.", "जब चेन्नई सुपर किंग्स की ओर से खेलते हुए मुंबई इंडियंस के ख़िलाफ़ रहाणे ने 27 गेंदों पर 61 रन ठोक दिए, उनकी इस पारी के बाद ही उनको लेकर चर्चाओं का दौर शुरू हो गया था. आईपीएल में खेली गई अन्य पारियों की बदौलत चयनकर्ताओं ने उन्हें वर्ल्ड टेस्ट चैंपियनशिप फ़ाइनल खेलने वाली टीम में शामिल किया है.", "आईपीएल में चेन्नई टीम के कोच स्टीफ़न फ्लेमिंग ने भी कहा है कि उनकी शुरूआती योजनाओं में रहाणे फ़िट नहीं बैठ रहे थे लेकिन उनकी फॉर्म और आक्रामक शॉट्स खेलने की काबिलियत के चलते टीम प्रंबधन को अपनी योजना बदलनी पड़ी. ", "रहाणे ने चेन्नई सुपर किंग्स के शीर्ष बल्लेबाज़ी क्रम को संभाला और टीम को पांचवीं बार खिताब दिलाने में अहम भूमिका निभाई. चेन्नई के लिए 14 मैचों में उन्होंने 172.48 की स्ट्राइक रेट से 326 रन बनाए. ऐसे में सवाल यह है कि रहाणे में आख़िर क्या बदलाव आया?", "स्टीफ़न फ्लेमिंग ने इसके बारे में मीडिया से कहा, “रहाणे अपनी पुरानी पहचान से छुटकारा पा चुके हैं. उन्होंने शायद सोचा होगा कि वे जिस तरह के बल्लेबाज़ माने जाते हैं, उस रूप में नहीं खेलना है.” ", "फ्लेमिंग का आकलन सही हो सकता है. पांच नंबर बल्लेबाज़ के तौर पर रहाणे के कंधों पर अतिरिक्त ज़िम्मेदारी होती थी, टीम की पारी को संभालने की कोशिश में वे पूरी आज़ादी के साथ नहीं खेल पाते थे. लेकिन मुश्किल परिस्थितियों में शानदार बल्लेबाज़ी का उदाहरण 2014 में लॉर्ड्स के मैदान में और 2020 में मेलबर्न के मैदान में लगाया गया शतक है.", "हालांकि वर्ल्ड टेस्ट चैंपियनशिप फ़ाइनल में उनकी वापसी पर विश्लेषकों की राय बंटी हुई है. एक सवाल यह भी बना हुआ है कि क्या रहाणे को फॉर्म में चल रहे सूर्यकुमार यादव की जगह अंतिम एकादश में खेलने का मौका मिलेगा? हालांकि इंग्लैंड की परिस्थितियों में खेलने के अनुभव से रहाणे का दावा मज़बूत दिख रहा है.", "इसके अलावा ऑस्ट्रेलियाई गेंदबाज़ी में पैट कमिंस, मिचेल स्टार्क और नैथन लॉयन शामिल हैं, ऐसे में रहाणे जैसा बल्लेबाज़ मिडिल ऑर्डर को स्थायित्व दे सकता है. रहाणे के हाव-भाव से उनके व्यवहार का पता नहीं चलता लेकिन मुश्किल चुनौतियों के बीच संयम के साथ उनमें आक्रामकता आ जाती है, लेकिन वे इसे शब्दों से नहीं बल्कि बल्ले से ज़ाहिर करते हैं.", "14 साल की उम्र में जूडो का ब्लैक बेल्ट हासिल कर चुके रहाणे ने स्टार स्पोर्ट्स को दिए एक इंटरव्यू में अपने पुराने दिनों के एक मुक़ाबले को याद करते हुए कहा है, जब उनका विपक्षी उन पर भारी पड़ने लगा था तब उन्होंने रक्षात्मक रूख़ अपनाने के बदले काउंटर अटैक शुरू किया और इस रणनीति ने उन्हें जीत दिलाई थी.", "रहाणे किस तरह के आक्रामक खिलाड़ी हैं, इसे देखने के लिए 2020-21 के ऑस्ट्रेलियाई दौरे को याद करना चाहिए. ", "एडिलेड टेस्ट की दूसरी पारी में भारतीय टीम महज़ 36 रन पर ऑलआउट हो गई थी. टेस्ट इतिहास में यह भारत का सबसे न्यूनतम स्कोर है. इसके बाद भारतीय कप्तान विराट कोहली स्वदेश लौट आए थे और चोट के चलते टीम के कुछ अन्य खिलाड़ी भी अनुपस्थित थे. सीरीज़ में तीन टेस्ट मैच बाक़ी थे और वहां से भारत के लिए सीरीज़ जीतना अकल्पनीय लग रहा था.", "लेकिन अजिंक्य रहाणे की कप्तानी में टीम ने सीरीज़ में वापसी करने को अपना लक्ष्य बनाया. ", "रहाणे ने ख़ुद मेलबर्न में ऑस्ट्रेलियाई तेज़ गेंदबाज़ों के सामने एक शानदार शतक जमाया. यहां से सीरीज़ में भारतीय टीम ने वापसी की और तमाम मुश्किलों के बावजूद भारत ये सीरीज़ जीतने में कामयाब रहा.", "इतनी बड़ी कामयाबी तक पहुंचने के बाद फिर से नयी शुरुआत करना, अपने आप में निराश करने वाला हो सकता है. लेकिन रहाणे इसे अपने लिए मौके के तौर पर देख रहे हैं. ", "उनके सामने सबसे बड़ी चुनौती उम्मीदों पर खरा उतरने की है. अगर वे बड़े मुक़ाबले में शानदार वापसी करते हैं, तो निस्संदेह यह एक बड़ी उपलब्धि के तौर पर याद किया जाएगा. रहाणे से पहले भी कई क्रिकेट खिलाड़ियों ने दूसरी पारी में वापसी करके अपने करियर को लंबा बनाया है. सवाल यही है कि क्या रहाणे उन खिलाड़ियों की सूची में शामिल हो पाएंगे?"]}
{"Headline": "वर्ल्ड टेस्ट चैम्पियनशिप: ऑस्ट्रेलिया के ख़िलाफ़ भारत की टीम में कितना है दम ", "Content": ["खेल पत्रकार, बीबीसी हिंदी के लिए", "साल 2013 में आख़िरी बार भारतीय टीम ने किसी आईसीसी ट्रॉफ़ी को जीता था.  ", "लगभग 10 साल बाद एक बार फिर भारतीय टीम के पास मौक़ा है वर्ल्ड टेस्ट चैम्पियनशिप जीतकर आईसीसी टूर्नामेंट जीतने का. ", "सात जून से इंग्लैंड के ओवल में होने वाले वर्ल्ड टेस्ट चैम्पियनशिप के फ़ाइनल में भारत के सामने है टेस्ट की नंबर वन टीम ऑस्ट्रेलिया. ", "ऑस्ट्रेलिया की टीम इंग्लैंड के कंडिशंस में ख़ुद को बेहतर आंक रही होगी.", "भारतीय कप्तान रोहित शर्मा और कोच राहुल द्रविड़ के सामने जितना बड़ा मौक़ा है, उतनी ही मुश्किल चुनौती भी.", "भारतीय टीम लगभग एक सप्ताह से इंग्लैंड में प्रैक्टिस कर रही है. ", "इससे पहले 15 सदस्यीय टीम के एक खिलाड़ी को छोड़कर सभी ने दो महीने लंबे और कठिन आईपीएल टूर्नामेंट में हिस्सा लिया था. ", "वो टी-20 का फ़ॉर्मेट था और अब टीम को टेस्ट क्रिकेट खेलना है. ", "मैच से पहले भारतीय टीम ने किसी दूसरी टीम के ख़िलाफ़ वार्म अप मैच खेलने से भी मना कर दिया था.", "सफ़ेद बॉल के बाद लाल गेंद से खेलना एक बड़ी चुनौती होगी. ", "सफ़ेद बॉल मशीन से सिली जाती है जिसकी वजह से सिलाई का उभार कम होता है और वो कम स्विंग करती है जबकि लाल बॉल हाथ से सिली जाती है जिसके कारण सीम पर ज़्यादा बड़ा सिलाई का उभार होता है, जो अधिक देर तक टिकता है और गेंद स्विंग भी अधिक करती है. ", "एक तो इंग्लैंड का माहौल और दूसरी ड्यूक्स बॉल का होना, वहाँ स्विंग गेंदबाज़ी के लिए काफ़ी मददगार साबित होता है. ", "भारतीय बल्लेबाज़ों के लिए उछाल भरी पिच पर स्विंग खेलना आसान नहीं होगा. ", "भारतीय कप्तान रोहित शर्मा मानते हैं कि मॉडर्न क्रिकेटरों को इस सभी चुनौतियों से निपटने के लिए मानसिक तौर से तैयार रहना चाहिए. ", "हालाँकि मार्च के बाद ऑस्ट्रेलिया ने भी कोई टेस्ट क्रिकेट नहीं खेली है, लेकिन टीम में शामिल स्टीव स्मिथ, मार्नस लाबुशेन, माइकल नेसर और मार्कस हैरिस इंग्लैंड में ही काउंटी क्रिकेट खेल रहे थे. ", "वहीं भारत के चेतेश्वर पुजारा भी इंग्लैंड में काउंटी क्रिकेट में व्यस्त थे. ऑस्ट्रेलिया के दो खिलाड़ी- डेविड वॉर्नर और कैमरन ग्रीन इस साल के आईपीएल में शामिल थे. ", "   ", "भारतीय टीम के पास चयन की एक बड़ी समस्या है कि विकेटकीपर-बल्लेबाज़ किसे चुना जाए?  ", "पिछले कुछ साल से ऋषभ पंत विकेट के पीछे से और बल्ले से भी मैच जिताने वाली क्रिकेट खेल रहे थे.  ", "टीम में उनकी जगह भरना आसान नहीं है, क्योंकि श्रीकर भरत को एक बेहतर कीपर माना जाता है, लेकिन उनकी बैटिंग पर अभी सवाल है.  ", "वहीं ईशान किशन पंत की साँचे में ही ढले क्रिकेटर हैं, लेकिन उन्हें लंबे क्रिकेट मैच खेलने का अनुभव कम है.  ", "साल 2021 से उन्होंने सिर्फ़ 4 फर्स्ट क्लास क्रिकेट मैच खेले हैं.  ", "कीपर के चयन के बारे में जानकारों की राय मिली-जुली है. ", "जहाँ हरभजन सिंह और रिकी पोंटिंग जैसे पूर्व खिलाड़ी चाहते हैं कि ईशान किशन को मौक़ा मिलना चाहिए, वहीं रवि शास्त्री का मानना है कि ओवल मैदान के कंडीशंस को देखकर फ़ैसला करना चाहिए.  ", "अगर कंडीशंस दो स्पिनर्स को मौक़ा देने की आज़ादी दें, तो भरत रेस में आगे रहेंगे लेकिन अगर भारतीय टीम चार पेसर्स के साथ उतरती है, तो बैटिंग को मज़बूत करने के लिए किशन की अंतिम 11 में जगह बनती है.  ", "भारतीय मैनेजमेंट का एक और सरदर्द है गेंदबाज़ी की कॉम्बिनेशन चुनना.  ", "दो स्पिनर्स और तीन सीमर्स या फिर एक स्पिनर और चार सीमर्स को खिलाया जाए, ये फ़ैसला काफ़ी हद तक पिच और कंडीशंस पर निर्भर करता है.  ", "हालाँकि अभी की पिच को देखकर लोग कह रहे हैं कि इस पर अच्छा बाउंस मिलेगा और बाउंड्री भी लंबी है जिससे ऑस्ट्रेलिया की मदद होगी.  ", "वहीं कुछ एक्सपर्ट्स का ये भी मानना है कि मौसम पाँचों दिन साफ़ रहा, तो दूसरे दिन के बाद बैटिंग भी आसान हो जाएगी और स्पिनर्स का रोल भी बढ़ सकता है.  ", "न्यूज़ीलैंड के ख़िलाफ़ पिछले वर्ल्ड टेस्ट चैम्पियनशिप के फ़ाइनल में भारतीय टीम दो स्पिनर्स अश्विन और जडेजा के साथ उतरी थी और उन्हें हार मिली थी.  ", "क्या एक बार फिर दो स्पिनर्स की जगह होगी या फिर मोहम्मद शमी, मोहम्मद सिराज के साथ उमेश यादव, जयदेव उनादकट और शार्दुल ठाकुर में किन्हीं दो को टीम में जगह मिलेगी- ये देखना होगा.  ", "पूर्व टेस्ट क्रिकेटर वसीम अकरम का कहना है कि अगर भारतीय तेज़ गेंदबाज़ पिच को देखकर अति-उत्साहित ना हो जाएं और टाइट लाइन लेंथ में गेंदबाज़ी करें, तो उन्हें फ़ायदा होगा. शमी, सिराज और उमेश यादव से भारत को यही उम्मीदें होंगी.  ", "वहीं स्पिन के ऑलराउंडर्स अश्विन और जडेजा से विकेट के साथ साथ लेट ऑर्डर में रन की दरकार भी भारतीय टीम को होगी.  ", "पिछली बार इंग्लैंड में टेस्ट सिरीज़ में भारतीय टीम की सफलता का बड़ा कारण था ओपनर्स रोहित शर्मा और केएल राहुल का टीम को अच्छी शुरुआत दिलवाना.  ", "इस बार राहुल टीम में नहीं हैं और रोहित शर्मा का सफेद बॉल का फ़ॉर्म भी कुछ ख़ास नहीं है.  ", "लेकिन जानकारों को उम्मीद है कि रोहित पिछले कुछ साल से सबसे अच्छा जिस फ़ॉर्मेट में खेल रहे हैं, वो टेस्ट क्रिकेट ही है.  ", "फ़ाइनल में उनके बल्ले से रन निकलना भारतीय टीम के लिए बेहद ज़रूरी है.  ", "रोहित के साथ इस बार एक नया जोड़ीदार ओपनिंग के लिए उतरेगा, वो हैं शुभमन गिल.  ", "आईपीएल और वनडे क्रिकेट में गिल ने जैसे तूफ़ान सा मचाया हुआ है. वनडे क्रिकेट में सबसे तेज़ 1000 रन बनाने वाले वो भारतीय क्रिकेटर हैं.  ", "इसी साल आईपीएल में उन्होंने तीन शतकों के साथ लगभग 60 की औसत के साथ 890 रन बनाए.  ", "लेकिन क्या वो इसी फ़ॉर्म को टेस्ट क्रिकेट में भी उतार पाएँगे, ये एक बड़ा सवाल है.  ", "गिल के साथ एक अच्छी बात ये है कि हालाँकि उन्होंने आईपीएल में ताबडतोड़ बैटिंग की है, लेकिन उनकी बैटिंग का स्टाइल क्लासिकल ही कहा जाएगा.  ", "उनका डिफ़ेंस भी मज़बूत है और लंबी पारी खेलने का टेम्परामेंट भी उनके पास है. ", "उन्हें भारतीय क्रिकेट का अगला बड़ा खिलाड़ी कहा जा रहा है और इसकी पहली परीक्षा इंग्लैंड में होने वाली है.  ", "ख़राब फ़ॉर्म की वजह से एक समय चेतेश्वर पुजारा को टीम से बाहर निकाला जा चुका था. ", "अजिंक्य रहाणे का क्रिकेट करियर भी ख़त्म हुआ माना जा रहा था.  ", "लेकिन पहले पुजारा ने और अब रहाणे ने टीम में वापसी कर सबको चौंका दिया है.  ", "पुजारा-कोहली-रहाणे वाली भारतीय मिडिल ऑर्डर के कंधों पर टीम को बड़ा स्कोर खड़ा कराने की ज़िम्मेदारी होगी.  ", "इन तीनों खिलाड़ियों में तैयारी की लिहाज से चेतेश्वर पुजारा सबसे अव्वल नज़र आ रहे हैं.  ", "इंग्लैंड की काउंटी टीम ससेक्स की कप्तानी करते हुए उन्होंने इस सीज़न में 12 मई तक सात पारियों में 3 शतक लगाए थे और इस दौरान उनका औसत 77 का रहा.  ", "भारतीय टीम में नंबर 3 पर खेलने वाले पुजारा का रिकार्ड ऑस्ट्रेलिया के ख़िलाफ़ भी बढ़िया है और उनसे उम्मीद है कि वो टीम की रक्षा कवच की भूमिका फिर निभा पाएँगे.  ", "वहीं विराट कोहली ने पिछले साल वनडे में शतक लगाकर लगभग चार साल के अकाल को ख़त्म किया. उसके बाद से वो अपनी पुरानी लय में नज़र आ रहे हैं.  ", "इस साल आईपीएल में भी उन्होंने शानदार बैटिंग करते हुए 53.25 की औसत से 639 रन बनाए. इस बार उनके बल्ले से दो शतक निकले.  ", "कोहली अभी टीम के नंबर वन बल्लेबाज़ हैं और उनका विकेट लिए बग़ैर विपक्षी टीम मैच जीतने की कल्पना भी नहीं कर सकती.  ", "वहीं रहाणे की कहानी कम रोचक नहीं है. भारतीय टीम से छुट्टी के बाद आईपीएल में भी उन्हें किसी टीम ने नहीं लिया, जब चेन्नई की टीम ने उन्हें बेहद कम पैसों में खरीदा.  ", "चेन्नई के लिए आईपीएल में उन्होंने 11 पारियों में 32.60 की औसत से 326 रन बनाए, जिनमें दो अर्धशतक शामिल रहे. धोनी ने उन्हें खुलकर खेलने का भरोसा दिलाया और इसी आत्मविश्वास के साथ वो अब इंग्लैंड पहुँचे हैं.  ", "भारतीय कोच राहुल द्रविड़ मानते हैं कि रहाणे को लंबे करियर के बारे में सोचना चाहिए और ये नहीं मानना चाहिए कि वो सिर्फ़ एक मैच खेलने टीम में आए हैं.  ", "अगर वो ऐसा सोचेंगे तो अच्छा खेलेंगे और आगे भी टीम का हिस्सा होंगे.  ", "इंग्लैंड की कंडीशन और ऑस्ट्रेलियाई खिलाड़ियों की तैयारी तो देखते हुए कुछ जानकार ऑस्ट्रेलिया को ही मज़बूत टीम मान रहे हैं.  ", "टीम की बैटिंग की कमान स्मिथ और लाबुशेन के हाथों में होगी. ट्रैविस हेड निचले क्रम में या फिर ओपनिंग करते भी दिख सकते हैं और वो बेहद आक्रामक खिलाड़ी हैं.  ", "ऑस्ट्रेलिया की टॉप 5 मज़बूत है लेकिन संजय मांजरेकर के अनुसार नंबर 5 या 6 पर आने वाले कैमरन ग्रीन तुरुप का इक्का साबित हो सकते हैं.  ", "वो कहते हैं कि जब विरोधी टीम के पहले पाँच बल्लेबाज़ आउट हो जाते हों, तो बोलिंग करने वाली टीम थोड़ा रिलैक्स हो जाती है कि पारी अब ख़त्म होने वाली है.  ", "लेकिन ऐसे में अगर सामने कैमरन ग्रीन जैसा बल्लेबाज़ आए, जो तेज़ भी खेल सकता है और जिसका डिफ़ेंस भी मज़बूत हो तो दूसरी टीम मुश्किल में पड़ सकती है.  ", "वहीं ऑस्ट्रेलिया की गेंदबाज़ी की बात करें, तो जॉश हेज़लवुड का अंतिम समय टीम से निकल जाना उनके लिए एक झटका है.  ", "ग्लेन मैकग्रा की शैली में ढले हुए हेज़लवुड एक ही लाइन लेंग्थ पर लंबे समय तक गेंदबाज़ी कर भारतीय बल्लेबाज़ों को परेशान कर सकते थे.  ", "हालाँकि उनकी जगह टीम में नेसर के जगह मिली है लेकिन तेज़ गेंदबाज़ी काफ़ी कुछ अब कप्तान पैट कमिंस पर निर्भर करेगी.  ", "वहीं स्पिन डिपार्टमेंट में उनके पास नेथन लॉयन जैसा गेंदबाज़ है, जो किसी भी पिच पर ख़तरनाक साबित हो सकता है.  ", "लेकिन अगर भारतीय बल्लेबाज़ों ने टिक कर खेलना दिखा दिया, तो भारतीय टीम की बोलिंग में वो क्षमता है कि वो पाँच दिन में 20 विकेट निकाल सके. "]}
{"Headline": "पहलवानों और अनुराग ठाकुर के बीच हुई लंबी बातचीत, ये हुआ फ़ैसला", "Content": ["कई दिनों से कुश्ती महासंघ के अध्यक्ष बृजभूषण शरण सिंह के ख़िलाफ़ आंदोलन कर रहे पहलवानों ने आज केंद्रीय खेल मंत्री अनुराग ठाकुर से लंबी मुलाक़ात की है. ", "बैठक के बाद अनुराग ठाकुर ने कहा कि बीजेपी सांसद और कुश्ती महासंघ के अध्यक्ष बृजभूषण शरण सिंह के ख़िलाफ जारी जांच 15 जून तक पूरा कर ली जाएगी.", "कुछ पहलवानों ने बृजभूषण शरण सिंह पर यौन उत्पीड़न के आरोप लगाए हैं और उनको पद से हटाने की मांग कर रहे हैं.", "आंदोलन कर रहे पहलवानों से मुलाक़ात के बाद अनुराग ठाकुर ने कहा, \"बैठक में हमने जांच पूरी करके चार्जशीट दायर करने की बात की है और हम ये करेंगे.\"", "इससे पहले केंद्र सरकार ने पहलवानों को बातचीत के लिए न्योता दिया था. ", "बातचीत के लिए बजरंग पुनिया, साक्षी मलिक और किसान नेता राकेश टिकैत खेल मंत्री अनुराग ठाकुर के घर पहुंचे थे. ", "दोनों पक्षों के बीच क़रीब छह घंटे बातचीत चली. ", "बैठक के बाद केंद्रीय खेल मंत्री अनुराग ठाकुर ने बताया, \"बैठक में सकारात्मक बातचीत हुई है.\"", "मंत्री ने बैठक के दौरान उठे मुद्दों पर विस्तार से जानकारी दी. ", "अनुराग ठाकुर ने कहा, \" खिलाड़ी चाहते हैं कि 15 जून तक चार्जशीट दायर हो. तब तक वो कोई प्रदर्शन नहीं करेंगे. सारी बातें आम सहमति से हुई हैं. खुले मन के साथ सभी विषयों पर गंभीरता से बातचीत की है.\"", "समाचार एजेंसी पीटीआई से बात करते हुए साक्षी मलिक ने कहा, “सरकार ने जांच पूरी करने के लिए 15 जून तक का समय मांगा है. तब तक पहलवान कोई प्रदर्शन नहीं करेंगे.”", "ये सरकार और पहलवानों के बीच दूसरे राउंड की बातचीत है.", "पहलवान साक्षी मलिक, बजरंग पुनिया और विनेश फोगाट के नेतृत्व में पहलवान कुश्ती महासंघ के अध्यक्ष बृजभूषण शरण सिंह के ख़िलाफ़ प्रदर्शन कर रहे हैं. पहलवानों ने बृजभूषण पर यौन उत्पीड़न का आरोप लगाया है.", "इस मामले में दिल्ली पुलिस ने एफ़आईआर दर्ज की हुई है और इस पर जांच चल रही है.", "पहलवानों की मांग है कि बृजभूषण शरण सिंह को तुरंत गिरफ्तार किया जाए और उन्हें अध्यक्ष पद से हटाया जाए.", "बैठक से निकलने के बाद पहलवान बजरंग पुनिया ने भी दोहराया कि केंद्र ने भरोसा दिलाया है कि आरोपों पर 15 तारीख़ तक जांच पूरी कर ली जाएगी.", "बजरंग पुनिया ने बताया, \"सरकार से हमारी कुछ बिंदुओं पर बात हुई है.\"", "बजरंग पुनिया ने कहा, \"खेल मंत्री के साथ बात हुई है. उन्होंने 15 जून तक पुलिस जांच पूरी करने की बात की है. खेल मंत्री ने कहा कि तब तक आप कोई प्रदर्शन न करें.\"", "उन्होंने कहा, \"जो हमारे साथ बात हुई है, उन्हें हम अपने समर्थकों के सामने रखेंगे और उनकी राय लेंगे.\"", "इस बैठक में बजरंग पुनिया और साक्षी मलिक तो थे पर विनेश फोगाट नहीं थीं. उनके न होने पर भी सवाल उठ रहे हैं. ", "उनकी नाराज़गी की ख़बर है, इस पर बजरंग ने कहा, \"विनेश फोगाट नाराज़ नहीं है, कहां से ये बात आती है, पता नहीं.\"", "पहलवानों के आरोप के आधार पर दिल्ली पुलिस ने बृजभूषण के ख़िलाफ केस भी दर्ज किया है.", "बृजभूषण शरण सिंह ख़ुद पर लगे आरोपों को ख़ारिज करते रहे हैं.", "पहलवान, बृजभूषण शरण सिंह की गिरफ़्तारी मांग भी उठा रहे हैं, उसे लेकर क्या कोई बात हुई, इस सवाल पर बजरंग पुनिया ने कहा, \"सरकार ने कहा है कि 15 जून तक पुलिस कार्रवाई पूरी करके बता देंगे.\"", "इस पूरे मामले की शुरुआत हुई 18, जनवरी 2023 को हुई. ", "देश के प्रमुख पहलवान विनेश फोगाट, साक्षी मलिक और बजरंग पुनिया ने दिल्ली के जंतर-मंतर पहुंचकर आवाज़ उठाई. ", "उन्होंने रेसलिंग फ़ेडरेशन के अध्यक्ष बृज भूषण शरण सिंह पर कई गंभीर लगाए.", "इन आरोपों में बुनियादी सुविधाओं की कमी, वित्तीय अनियमितताएं, खिलाड़ियों के साथ बुरा बर्ताव और मनमाना रवैया शामिल था, लेकिन सबसे गंभीर आरोप यौन शोषण से जुड़े थे.", "तब विनेश फोगाट ने रोते हुए कहा था कि बृजभूषण सिंह और कोच, नेशनल कैंप में महिला रेसलर्स का यौन उत्पीड़न करते हैं.", "फोगाट ने कहा था, \"वे हमारी निजी ज़िंदगी में दखल देते हैं और परेशान करते हैं. वे हमारा शोषण कर रहे हैं.\"", "इन आरोपों को ख़ारिज करते हुए तब बृजभूषण सिंह ने कहा था कि 'किसी भी एथलीट का यौन शोषण नहीं हुआ है और अगर यह सच साबित होता है तो वे फांसी पर लटकने को तैयार हैं.'", "लेकिन खिलाड़ियों के गंभीर आरोपों को देखते हुए केंद्रीय खेल मंत्री अनुराग ठाकुर ने तब पहलवानों के साथ मुलाक़ात की और 23 जनवरी को आरोपों की जांच के लिए पांच सदस्यीय निरीक्षण समिति बनाई.", "ओवरसाइट कमेटी (निरीक्षण समिति) में पहले कुल पांच लोगों को शामिल किया गया. ", "दिग्गज मुक्केबाज़ एमसी मैरीकॉम को इस समिति का अध्यक्ष चुना गया था.", "इसके अलावा इसमें ओलंपिक पदक विजेता योगेश्वर दत्त, पूर्व बैडमिंटन खिलाड़ी तृप्ति मुरगुंडे, टॉप्स के पूर्व सीईओ राजगोपालन और भारतीय खेल प्राधिकरण की पूर्व कार्यकारी निदेशक राधिका श्रीमन शामिल थे.", "बाद में पहलवान और बीजेपी नेता बबीता फोगाट को भी इस समिति का हिस्सा बनाया गया.", "इस समिति का काम बृजभूषण सिंह, अधिकारियों और कोचों पर लग रहे उत्पीड़न, वित्तीय कुप्रबंधन और प्रशासनिक चूक के आरोपों की जांच करना था.", "समिति को एक महीने के लिए रेसलिंग फ़ेडरेशन ऑफ़ इंडिया के कामकाज को भी देखना था.", "समिति को चार हफ्तों के अंदर जांच पूरी करने को कहा गया था, फिर इसकी समय सीमा को दो और हफ़्तों के लिए बढ़ा दिया गया.", "जिसके बाद अब खिलाड़ियों का कहना है कि समिति को बने तीन महीने हो गए हैं, लेकिन समिति ने क्या जांच की और उस जांच में क्या निष्कर्ष निकाला, ये अभी तक सामने नहीं आया है.", "आरोप हैं कि इसके उलट जांच रिपोर्ट से जानकारियां मीडिया में लीक की जा रही हैं, जबकि निरीक्षण समिति की ये रिपोर्ट सार्वजनिक नहीं है.", "- महिला पहलवानों ने दिल्ली के कनॉट प्लेस थाने में बृजभूषण सिंह के ख़िलाफ़ शिकायत की, लेकिन पुलिस ने एफ़आईआर दर्ज नहीं की.", "- दूसरी बार जंतर-मंतर पर धरना शुरू.", "24 अप्रैल- पालम 360 खाप के प्रधान चौधरी सुरेंद्र सोलंकी समर्थन करने जंतर मंतर पहुंचे और दूसरी खापों से समर्थन की अपील की.", "25 अप्रैल- विनेश फोगाट समेत 6 अन्य महिला पहलवानों ने बृजभूषण शरण सिंह के ख़िलाफ़ एफ़आईआर की मांग को लेकर सुप्रीम कोर्ट में याचिका लगाई. कोर्ट ने दिल्ली पुलिस को नोटिस जारी कर जवाब मांगा.", "26 अप्रैल- जम्मू-कश्मीर के पूर्व राज्यपाल सत्यपाल मलिक जंतर-मंतर पहुंचे और कहा, \"ये लड़ाई हमारे देश की बेटियों के सम्मान की लड़ाई है. दिल्ली में जो बेशर्म लोग बैठे हैं, उन्हें मुक़दमा दर्ज करने और बृजभूषण सिंह को बर्ख़ास्त करने में एक मिनट का समय भी नहीं लगाना चाहिए था. \"", "27 अप्रैल- यौन उत्पीड़न के आरोपों का बृजभूषण सिंह ने कविता सुना कर जवाब दिया.", "28 अप्रैल- इंडियन एक्सप्रेस अख़बार से विनेश फोगाट की बातचीत के बाद देश के कई बड़े खिलाड़ियों और सितारों ने पहलवानों के समर्थन में ट्वीट किए. ", "इसमें ओलंपियन नीरज चोपड़ा, स्वरा भास्कर, अभिनव बिंद्रा, सानिया मिर्ज़ा, वीरेंद्र सहवाग, इरफ़ान पठान, कपिल देव, सोनू सूद जैसे खिलाड़ी शामिल थे. ", "दिल्ली पुलिस ने बृजभूषण शरण सिंह के ख़िलाफ़ दो एफ़आईआर दर्ज की, जिसमें से एक एफ़आईआर पॉक्सो एक्ट के तहत दर्ज हुई.", "पहलवानों ने आरोप लगाया कि रात में दिल्ली पुलिस ने बिजली-पानी काट दिया और धरना प्रदर्शन स्थल खाली करने का दबाव बनाया.", "29 अप्रैल- कांग्रेस नेता प्रियंका गांधी धरना स्थल पहुंचीं और कहा, \"जब महिला का शोषण होता है तो सरकार मौन हो जाती है.\"", "3 मई- रात में जंतर मंतर पर प्रदर्शन कर रहे पहलवानों पर हमला, पुलिस के साथ धक्का मुक्की. पहलवानों ने दावा किया कि 'पुलिस ऐक्शन' में उनके दो साथी घायल हुए हैं. समर्थन करने पहुंचे नेताओं और लोगों को पुलिस ने हिरासत में लिया. रात भर हंगामा चलता रहा.", "7 मई- पहलवानों ने जंतर मंतर पर कैंडल मार्च किया.", "8 मई- कई प्रदेशों के किसान संगठन समर्थन करने जंतर मंतर पहुंचे.", "11 मई- पहलवानों ने सिर पर काली पट्टियां बांधकर ब्लैक डे मनाया. नाबालिग़ महिला पहलवान ने मजिस्ट्रेट के सामने बयान दर्ज करवाया.", "20 मई- पहलवान फ़िरोजशाह कोटला मैदान में चल रहे आईपीएल मैच को देखने पहुंचे थे. पहलवानों ने आरोप लगाया कि दिल्ली पुलिस ने स्टेडियम में जाने नहीं दिया.", "21 मई- हरियाणा के रोहतक में पहलवानों के समर्थन में खाप पंचायत हुई. पंचायत में बृजभूषण शरण सिंह को गिरफ़्तार करने और नार्को टेस्ट करवाने की मांग की गई.", "22 मई- बृजभूषण शरण सिंह ने कहा कि वे अपना नार्को, पॉलीग्राफ़ और लाइ डिटेक्टर टेस्ट करवाने के लिए तैयार हैं, लेकिन शर्त है कि उनके साथ विनेश फोगाट और बजरंग पुनिया का भी ये टेस्ट होना चाहिए."]}
{"Headline": "अमित शाह से पहलवानों की मुलाक़ात के बाद विरोध प्रदर्शन पर असमंजस", "Content": ["साक्षी ने ट्वीट करके इस बारे में जानकारी दी है. लेकिन उन्होंने ये भी स्पष्ट किया कि उनका आंदोलन जारी है और वे इससे पीछे नहीं हटेंगी.", "उनका ट्वीट आने से पहले ऐसी कई रिपोर्ट्स सामने आईं, जिनमें दावा किया गया था कि 'साक्षी मलिक ने इस विरोध प्रदर्शन से अपना नाम वापस ले लिया है' ", "कुछ रिपोर्ट्स में ये भी दावा किया गया कि साक्षी के साथ ही दूसरे पहलवानों ने भी अपने नाम वापस ले लिए हैं. ", "लेकिन बाद में साक्षी मलिक और बजरंग पुनिया ने ट्वीट करके अपनी स्थिति स्पष्ट की.", "साक्षी मलिक ने अपने ट्वीट में कहा- ये ख़बर बिल्कुल ग़लत है. इंसाफ़ की लड़ाई में ना हम में से कोई पीछे हटा है, ना हटेगा. सत्याग्रह के साथ साथ रेलवे में अपनी ज़िम्मेदारी को साथ निभा रही हूँ. इंसाफ़ मिलने तक हमारी लड़ाई जारी है. कृपया कोई ग़लत ख़बर ना चलाई जाए.", "दूसरी ओर बजरंग पुनिया ने भी ऐसी ख़बरों पर ट्वीट पर स्थिति स्पष्ट की.", "बजरंग पुनिया, \"आंदोलन वापस लेने की खबरें कोरी अफ़वाह हैं. ये ख़बरें हमें नुक़सान पहुँचाने के लिए फैलाई जा रही हैं. हम न पीछे हटे हैं और न ही हमने आंदोलन वापस लिया है. महिला पहलवानों की एफ़आईआर उठाने की ख़बर भी झूठी है. इंसाफ़ मिलने तक लड़ाई जारी रहेगी.\"", "लेकिन आंदोलन को लेकर अब भी कई सवाल हैं.", "लेकिन इससे पहले ये जान लेते हैं कि पिछले दिनों इस मामले में क्या कुछ हुआ. ", "साक्षी मलिक, विनेश फोगाट और बजरंग पुनिया जैसे दिग्गज पहलवान पिछले एक महीने से दिल्ली के जंतर मंतर पर बीजेपी सांसद और कुश्ती महासंघ के अध्यक्ष बृजभूषण शरण सिंह को गिरफ़्तार करने की मांग लेकर विरोध प्रदर्शन कर रहे हैं. ", "बृजभूषण शरण सिंह के ख़िलाफ़ छह पहलवानों और एक नाबालिग़ पहलवान ने यौन शोषण का आरोप लगाया है. ", "इस मामले में दिल्ली के कनॉट प्लेस थाने में दो एफ़आईआर दर्ज कराई गई हैं. ", "इसमें से एक एफ़आईआर में छह महिला पहलवानों ने अपने साथ हुए यौन शोषण की शिकायत दर्ज कराई है. ", "वहीं, दूसरी एफ़आईआर में एक नाबालिग़ पहलवान की ओर से यौन शोषण की शिकायत दर्ज़ कराई गई है. ", "इसी एफ़आईआर में पॉक्सो क़ानून से जुड़ी धाराएँ लगाई गई हैं. ", "इस क़ानून के तहत अभियुक्त को तत्काल गिरफ़्तार किए जाने का प्रावधान है. लेकिन बृजभूषण शरण सिंह को अब तक गिरफ़्तार नहीं किया गया है. ", "लगभग एक महीने तक विरोध प्रदर्शन करने के बाद पहलवानों ने बीती 28 मई को नए संसद भवन की ओर मार्च करने का फ़ैसला किया था. ", "बता दें कि पीएम मोदी इसी दिन नए संसद भवन का उदघाटन कर रहे थे. ऐसे में दिल्ली पुलिस ने प्रदर्शनकारियों को रोकने के लिए उनके ख़िलाफ़ बल प्रयोग किया. ", "इसके बाद महिला पहलवानों ने अपने मेडल्स को गंगा में प्रवाहित करने का फ़ैसला किया. ", "साक्षी, विनेश और बजरंग पुनिया ऐसा करने के लिए हरिद्वार पहुँचे भी, लेकिन ऐन मौक़े पर किसान नेता नरेश टिकैत ने उन्हें ऐसा करने से रोक लिया. ", "इसके बाद पहलवानों ने सरकार को पाँच दिन का अल्टीमेट दिया. और इन पाँच दिनों के अंदर ही पहलवानों की केंद्रीय गृह मंत्री अमित शाह से मुलाक़ात हो गई. ", "इसके बाद ही साक्षी मलिक की ओर से आंदोलन से नाम वापस लेने का दावा करने वाली न्यूज़ रिपोर्ट्स सामने आईं. ", "साक्षी मलिक के साथ-साथ उनके साथ आंदोलन में शामिल पहलवानों ने इन न्यूज़ रिपोर्ट्स को ख़ारिज किया है. ", "साक्षी मलिक ने अपनी और विरोध प्रदर्शन कर रहे दूसरे पहलवानों की केंद्रीय गृह मंत्री अमित शाह से मुलाक़ात की पुष्टि की है.", "समाचार एजेंसी एएनआई से बात करते हुए उन्होंने कहा, \"हम इस लड़ाई से ना पीछे हटे हैं और ना पीछे हटेंगे, इंसाफ़ मिलने तक ये लड़ाई जारी रहेगी. गृह मंत्री अमित शाह से हमारी मुलाक़ात हुई, हमने बातचीत की, लेकिन कोई निष्कर्ष नहीं निकला. हमारी यही मांग थी कि अभियुक्त पर गंभीर आरोप लगे हैं और उन्हें गिरफ़्तार किया जाए.\"", "उन्होंने ये भी कहा है कि \"हमारी सिर्फ़ बात हुई है, लेकिन कुछ हासिल नहीं हुआ.\"", "साक्षी ने उस दावे का भी खंडन किया, जिसमें ये कहा जा रहा है कि बजरंग पुनिया और विनेश फोगाट ने इस आंदोलन से अपना नाम वापस ले लिया है. ", "उन्होंने एएनआई से कहा है कि \"ये ग़लत ख़बर है. हम तीनों एक हैं और एक ही रहेंगे जब तक इंसाफ़ नहीं मिल जाता. हम तीनों ने नाम वापस नहीं लिए हैं.\"", "बजरंग पुनिया ने भी ऐसी ही बात कही है.", "विनेश फोगाट ने भी अपने ट्वीट में लिखा है - महिला पहलवान किस ट्रॉमा से गुज़र रही हैं इस बात का अहसास भी है फ़र्ज़ी ख़बर फैलाने वालों को? कमज़ोर मीडिया की टांगें हैं जो किसी गुंडे के हंटर के आगे काँपने लगती हैं, महिला पहलवान नहीं.\"", "इसी ट्वीट में उन्होंने मशहूर शायर आबिद अदीब का शेर साझा किया है - \"जहाँ पहुँच के क़दम डगमगाए हैं सब के, उसी मक़ाम से अब अपना रास्ता होगा\".", "साक्षी मलिक के साथ ही विनेश फोगाट और बजरंग पुनिया ने भी ट्वीट करके उनके नौकरियों पर वापस लौटने के मुद्दे पर अपनी बात रखी है. ", "साक्षी, विनेश और बजरंग पुनिया ने एक समान ट्वीट करके लिखा है, \"हमारे मेडलों को 15-15 रुपए के बताने वाले अब हमारी नौकरी के पीछे पड़ गए हैं. हमारी ज़िंदगी दांव पर लगी हुई है, उसके आगे नौकरी तो बहुत छोटी चीज़ है. अगर नौकरी इंसाफ़ के रास्ते में बाधा बनती दिखी, तो उसको त्यागने में हम दस सेकेंड का वक्त भी नहीं लगाएँगे. नौकरी का डर मत दिखाइए.\"", "इस मुद्दे पर एक सवाल और भी है कि क्या जिस नाबालिग़ महिला पहलवान की ओर से बृजभूषण शरण सिंह के ख़िलाफ़ यौन शोषण के आरोप लगाए गए हैं, उसने अपनी शिकायत वापस ले ली है?", "कुछ दिनों पहले आई मीडिया रिपोर्ट्स में दावा किया गया था कि नाबालिग़ महिला पहलवान अपनी शिकायत वापस ले रही है जिसकी वजह से बृजभूषण शरण सिंह के ख़िलाफ़ लगी पोक्सो की धारा हट सकती है. ", "लेकिन इस मुद्दे पर दिल्ली पुलिस के साथ ही सोमवार को साक्षी मलिक ने भी स्पष्टीकरण दिया है. ", "साक्षी मलिक ने समाचार एजेंसी एएनआई को बताया है कि \"ये सब फ़ेक न्यूज़ है. ये हमारे सत्याग्रह, हमारे विरोध प्रदर्शन को कमजोर करने, आम जनता को हमसे दूर करने के लिए ये सारी चीज़ें चलाई गई हैं, जो बिल्कुल ग़लत है. हम इस लड़ाई में ना ही कभी पीछे हटे थे और ना ही कभी पीछे हटेंगे.\"", "साक्षी मलिक के पति और पहलवान सत्यव्रत कादियान ने एएनआई से कहा है कि जंतर मंतर पर 28 तारीख़ को हुई घटना के बाद उन्हें वहाँ जाने की इजाज़त नहीं है.", "इस मामले में काफ़ी कुछ ऐसा है जिसे लेकर अभी भी असमंजस और रहस्य की स्थिति बनी हुई है. ", "अब तक पुख्ता ढंग से ये नहीं पता है कि पिछले कुछ घंटों में पर्दे के पीछे ऐसा क्या कुछ हुआ जिसकी वजह से पहलवानों की अमित शाह से मुलाक़ात हुई. और इस मुलाक़ात का सूत्रधार कौन रहा. ", "इस समय सबसे बड़ा सवाल ये है कि पहलवानों के अपनी नौकरी पर वापस लौटने के बाद भी क्या ये विरोध प्रदर्शन जारी रहेगा. ", "सवाल ये भी है कि अगर पहलवान अपनी नौकरी पर जाना जारी रखते हैं तो इस आंदोलन का नेतृत्व कौन करेगा. ", "इस मुद्दे पर पहलवानों की ओर से साफ़ तौर पर कुछ नहीं कहा गया है. उन्होंने बस इतना कहा है कि ये आंदोलन जारी रहेगा. "]}
{"Headline": "बृजभूषण सिंह ने नहीं किया यौन शोषण, महिला पहलवान के पिता ने बदला बयान- प्रेस रिव्यू ", "Content": [" में छपी एक ख़बर के अनुसार, बृजभूषण के ख़िलाफ़ दिल्ली पुलिस में शिकायत दर्ज कराने वाली नाबालिग़ महिला पहलवान के पिता ने कहा है कि उन्होंने और उनकी बेटी ने बृजभूषण के ख़िलाफ़ “कुछ ग़लत आरोप लगाए” थे. ", "बृजभूषण शरण पर महिला पहलवानों ने यौन शोषण के आरोप लगाए हैं. नाबालिग़ पहलवान की शिकायत पर उनके ख़िलाफ़ पोक्सो एक्ट के तहत भी मामला दर्ज किया गया है.", "पांच जून महिला के पहलवान के पिता ने मजिस्ट्रेट के सामने नया बयान दर्ज कराया है. ", "इस बारे में अख़बार के साथ फ़ोन पर हुई बातचीत में महिला के पिता ने बताया है कि कुश्ती महासंघ के अध्यक्ष ने उनकी बेटी का यौन शोषण नहीं किया है बल्कि उनका रुख़ “थोड़ा-बहुत उनकी बेटी के ख़िलाफ़ था.“", "उन्होंने कहा कि बृजभूषण के ख़िलाफ़ यौन शोषण के आरोप उन्होंने “गुस्से में लगाया था“ क्योंकि उनकी बेटी बीते साल एशियन चैंपियनशिप के ट्रायल का मैच हार गई थी.", "उन्होंने कहा कि पहले दी गई शिकायत वो वापिस नहीं ले रहे हैं बल्कि उन्होंने अपना नया बयान दर्ज कराया है.", "उन्होंने अख़बार से कहा, \"मैच ड्यूटी के दिन पूरा स्टाफ़ दिल्ली का था और मेरी बेटी के ख़िलाफ़ जो महिला रिंग में थी वो भी दिल्ली की थी, जो कि ग़ैर-क़ानूनी है. मैंने अपना बयान बदला है.  कुछ आरोप सही हैं कुछ ग़लत हैं. बृजभूषण ने मेरी बेटी का यौन शौषण नहीं किया बल्कि उनका रुख़ उसके ख़िलाफ़ था.... मुझे धमकी भरे फ़ोनकॉल्स आए थे लेकिन मैं उनके नाम नहीं ज़ाहिर कर सकता. बिना किसी व्यक्ति के दबाव में मैंने अपना बयान फिर से दर्ज कराया है.\"", "भारतीय कुश्ती महासंघ के अध्यक्ष बृजभूषण शरण सिंह की गिरफ्तरी की मांग कर रहे पहलवानों ने खेलमंत्री से मुलाक़ात करने के बाद अपना प्रदर्शन स्थगित करने का फ़ैसला  किया है.", "अख़बार ", " में छपी एक ख़बर के अनुसार 23 अप्रैल से बृजभूषण शरण सिंह की गिरफ्तारी की मांग को लेकर प्रदर्शन कर रहे पहलवानों ने बुधवार को खेल मंत्री अनुराग ठाकुर से मुलाक़ात की. ", "दोनों पक्षों के बीच छह घंटे तक बातचीत चली जिसके बाद जिसके बाद पहलवानों ने प्रदर्शन स्थगित करने पर सहमति जताई है.", "इस बैठक में शामिल हुए ओलंपिक पदक विजेता पहलवान साक्षी मलिक और बजरंग पूनिया ने कहा कि सरकार के अनुरोध पर उन्होंने 15 जून तक प्रदर्शन स्थगित करने का फ़ैसला किया है लेकिन उनका आंदोलन अभी ख़त्म नहीं हुआ है.", "वहीं खेल मंत्री ने कहा है कि पहलवानों के आरापों की जांच कर के बृजभूषण शरण सिंह के ख़िलाफ़ आरोपपत्र 15 जून तक दाखिल हो जाएगा.", "हालांकि ", " ने जानकारी दी है कि शनिवार को गृह मंत्री अमित शाह के साथ बजरंग पूनिया की बातचीत के बाद खिलाड़ियों ने बुधवार को अनुराग ठाकुर से मुलाक़ात की थी.", "अख़बार लिखता है कि छह घंटे की बातचीत में बृजभूषण शरण सिंह की गिरफ्तारी की मांग पर बातचीत नहीं हुई.", "अख़बार लिखता है कि सरकार ने कहा है कि कुश्ती महासंघ के लिए चुनाव 30 जून को करवाए जाएंगे और इन्हें  पारदर्शी तरीक़े से करवाए जाएंगे.", "साथ ही सरकार ने पहलवानों को आश्वासन  दिया है कि 28 मई को संसद की तरफ किए गए मार्च को लेकरप पहलवानों के ख़िलाफ़ जो एफ़आईआर दर्ज कराई गई है उसे वापिस ले लिया जाएगा.", "प्रधानमंत्री मोदी के आगामी अमेरिका दौरे से दो सप्ताह पहले भारत और अमेरिका के प्रतिनिधियों के बीच  'स्ट्रैटिजिक ट्रेड डायलॉग' के पहले दौर की बातचीत हुई है.", " में छपी ख़बर के अनुसार, मंगलवार को वॉशिंगटन में भारत-अमेरिका स्ट्रैटिजिक ट्रेड डायलॉग (आईयूएसएसटीडी) की पहली बैठक हुई, जिसमें रणनीतिक तौर पर अहम तकनीक और मौजूदा हालात में अमेरिकी निर्यात से जुड़े मौजूदा नियमों के बारे में चर्चा की गई.", "बैठक में भारत का प्रतिनिधित्व विदेश सचिव विनय मोहन क्वात्रा ने किया जबकि अमेरिका की तरफ़ से प्रतिनिधित्व राजनीतिक मामलों की अवर सचिव विक्टोरिया नूलैंड और उद्योग और सुरक्षा मामलों के वाणिज्य विभाग के अवर सचिव एलेन एस्तेवेज़ ने किया.", "इसी साल मार्च में अपने दिल्ली दौरे के दौरान अमेरिकी वाणिज्य मंत्री गीना रयामोन्डो ने इस नए डायलॉग प्रक्रिया को शुरू किया था.", "अख़बार लिखता है कि बैठक के बाद जारी बयान में भारत ने कहा कि ये डायलॉग \"सेमिकंडक्टर, स्पेस, टेलिकॉम, क्वांटम कंप्यूटिंग, आर्टिफ़िश्यल इंटेलिजेंस, रक्षा मामलों और बायोटेक जैसे रणनीतिक तौर पर अहम मानी जानी वाली तकनीक के विकास और व्यापार के मामलों में आगे बढ़ने में दोनों देशों की मदद करेगा.\"", "बयान में कहा गया है कि बैठक में \"इन तकनीक से जुड़े सप्लाई चेन को मज़बूत करने के लिए\" द्विपक्षीय व्यापार से जुड़े नियमों की समीक्षा की गई. साथ ही आने वाले वक़्त में इस तरह के तकनीक के आदान-प्रदान को भी आगे बढ़ाने पर बात हुई.", "इसी ख़बर पर ", " लिखता है, इस बात पर सहमति बन गई है कि डायलॉग जारी रखने के लिए दोनों देश एक ख़ास वर्किंग ग्रूप बनाएंगे और उसके काम की निगरानी भी करेंगे.", " में छपी एक और ख़बर में कहा गया है कि 24 जून को अपना अमेरिका दौरा ख़त्म करने के बाद, लौटते वक्त प्रधानमंत्री मोदी मिस्र जा सकते हैं.", "अख़बार लिखता है कि अब तक इसी आधिकारिक घोषणा नहीं की गई है, लेकिन अगर मोदी मिस्र पहुंचे तो 2014 में प्रधानमंत्री के बाद ये उनका पहला मिस्र दौरा होगा.", "अख़बार ने सूत्रों के हवाले से लिखा है कि सतत उर्जा से लेकर सुरक्षा के क्षेत्र में सहयोग को लेकर बातचीत के लिए मोदी मिस्र जा सकते हैं.", "मिस्र के राष्ट्रपति अब्दुल फतेह अल-सीसी ने बतौर मुख्य अतिथि इस साल के गणतंत्र दिवस में शिरकत की थी. इससे पहले वो अक्तूबर 2015 में इंडिया-अफ्रीका फोरम की बैठक के लिए और फिर सितंबर 2016 में अपने पहले आधिकारिक दौरे पर भारत आए थे.", "2020 में उनका एक और बार भारत आना था लेकिन कोविड महामारी के बाद उनका ये दौरा रद्द हो गया था. सूत्रों के अनुसार दोनों देशों के बीच रिश्तों को और मज़बूती देने के इरादे से प्रधानमंत्री मोदी मिस्र में अल-सीसी से मुलाक़ात कर सकते हैं.", "कैबिनेट ने बुधवार को 4जी और 5जी सेवाओं को बढ़ावा देने के लिए सरकारी टेलिकॉम कंपनी बीएसएनएल को क़रीब 89 हज़ार करोड़ रुपये का राहत पैकेज देने की मंज़ूरी दे दी है.", " में छपी एक रिपोर्ट के अनुसार इस राहत पैकेज के बाद बीएसएनएल का ऑथोराइज़्ड कैपिटल यानी प्राधिकृत पूंजी अब बढ़ कर 1.5 ट्रिलियन रुपये से बढ़कर 2.1 ट्रिलियन रुपये हो गया है.", "संचार मंत्रालय ने एक बयान में कहा कि इस नए पैकेज की मदद से बीएसएनएल पूरे देश में 4जी और 5जी सेवाएं प्रदान कर सकेगा, साथ ही विभिन्न परियोजनाओं के तहत अब तक ऐसे ग्रामीण इलाक़ों में भी 4जी सेवाएं दे सकेगा जहां अब तक ये सेवाएं नहीं पहुंच सकी हैं.", "हालांकि ये पहली बार नहीं है जब सरकार के घाटे में चल रही बीएसएनएल को राहत पैकेज दिया है. इससे पहले भारत सरकार ने अक्तूबर 2019 में बीएसएनएल को 69 हज़ार करोड़ रुपये और 2022 में 1.64 ट्रिलियन रुपये (इसका कुछ हिस्सा एमटीएनएल के लिए भी था) का पैकेज दिया था.", "टेलिकॉम मंत्री अश्विनी वैष्णव का कहना है कि इससे पहले दिए दो राहत पैकेज के साथ बीसएएनएल बेहद मुश्किल स्थिति से बाहर आ सका था, अब इस पैकेज के साथ बीएसएनएल ऐसी जगहों तक पहुंच सकेगा जहां अब तक निजी कंपनियां नहीं पहुंच पाई हैं.", "उन्होंने कहा कि उन्हें उम्मीद है कि इस पैकेज के साथ बीएसएनएल आने वाले तीन सालों में घाटे से बाहर निकल सकेगी."]}
{"Headline": "अश्विन को वर्ल्ड टेस्ट चैंपियनशिप में मौक़ा न देकर क्या रोहित शर्मा ने की सबसे बड़ी भूल?", "Content": ["वरिष्ठ पत्रकार, लंदन के ओवल मैदान से", "31 मई को मैं टीम इंडिया का प्रैक्टिस सेशन कवर करने के लिए लंदन से क़रीब दो घंटे की दूरी पर बसे छोटे से शहर अरुनडेल पहुँचा. ", "अश्विन के साथ शुरुआती औपचारिकता और हाल-चाल लेने के बाद मैं अपने काम में व्यस्त हो गया. ", "कुछ घंटे बाद अश्विन मेरे पास आए और उत्सुकतावश पूछा कि क्या मैं पिछले दिन ओवल मैदान गया था, अगर था तो क्या मैंने पिच को देखा था. ", "अचानक किए गए सवाल के कारण मुझे ये समझ नहीं आया कि मैं इसका क्या जवाब दूँ, क्योंकि मैं ओवल मैदान गया तो था, लेकिन अधिकारियों ने मुझे पिच तक पहुँचने की इज़ाजत नहीं दी थी.", "मैंने अश्विन से कहा कि मैं पिच तो देख नहीं पाया, लेकिन वो बेहतर होनी चाहिए. ", "इस पर अश्विन ने कहा, \"पिच कैसी भी हो हर गेंदबाज़ को ख़ुद को ढालना पड़ता है.\" ", "ये अनौपचारिक बातचीत थी.", "लेकिन वर्ल्ड टेस्ट चैंपियनशिप के पहले दिन टीम इंडिया के गेंदबाज़ों के निराशाजनक खेल के बाद अचानक ही अश्विन के साथ हुई मुलाक़ात मेरे ज़ेहन में तैर गई.", "ऐसे बहुत कम मौक़े ऐसे होते हैं, जब क्रिकेट के दिग्गज पंडित और आम क्रिकेट फ़ैन टीम इंडिया के किसी एक फ़ैसले को लेकर पूरी तरह से सहमत होते हैं. ", "अश्विन को प्लेइंग इलेवन में शामिल न करने का फ़ैसला कुछ ऐसा ही है. सभी इस बात पर सहमत हैं कि उन्हें प्लेइंग इलेवन में शामिल किया जाना चाहिए था.", "रिकी पोंटिंग से लेकर नासिर हुसैन जैसे जाने-माने पूर्व क्रिकेट कप्तानों ने इस फ़ैसले पर हैरानी जताई तो संजय मांजरेकर भी हतप्रभ दिखे. ", "पहले दिन के खेल के दौरान मेरी मुलाक़ात कम से कम दर्जनों दर्शकों से हुई और हर कोई इस बात पर अफ़सोस जता रहा था कि टीम इंडिया आख़िर टेस्ट रैंकिंग में दुनिया के नंबर वन गेंदबाज़ अश्विन को कैसे पिच और मौसम जैसी बातों का हवाला देकर बाहर बैठा सकती है?  ", "लेकिन, टीम इंडिया के इस ", " को इस तरह के फ़ैसलों को झेलने की अब आदत-सी हो गई है. ", "2021 में हुए इंग्लैंड दौरे के समय टीम इंडिया ने चार मैचों के दौरान विराट कोहली की कप्तानी में अश्विन को एक भी मैच में शामिल नहीं किया था. ", "इस फ़ैसले पर पूर्व दिग्गज स्पिनर शेन वार्न सार्वजनिक तौर पर नाराज़ हुए थे.", "भारतीय क्रिकेट में टीम का कोच बदल गया और कप्तान भी बदल गया, लेकिन टेस्ट में अश्विन की रैंकिग नहीं बदली. उनके साथ विदेशी ज़मीन पर होने वाले रवैए में भी कोई बदलाव नहीं आया. ", "क्रिकेट के मैदान में भारत को बल्लेबाज़ों का देश कहा जाता है जहाँ सुपरस्टार का दर्जा कोहली, रोहित और शुभमन गिल जैसे खिलाड़ियों को मिलता है.", "लेकिन अश्विन जिन्होंने 92 टेस्ट मैचों में 51 की स्ट्राइक रेट और तीन रन प्रति ओवर से भी कम वाली ", " करते हुए अब तक कुल 474 विकेट झटके हैं, उनकी कद्र अब भी ड्रेसिंग रुम में नहीं है.", "ऐसे में सवाल ये उठता है कि क्या आईसीसी की रैंकिग बेकार और छलावा तो नहीं है? ", "आख़िर दुनिया में ऐसा कौन-सा खेल होगा जिसके नंबर एक खिलाड़ी को उसी की टीम में प्राथमिकता नहीं दी जाती? ", "अगर टीम इंडिया इस मैच को जीतने में नाकाम होती है तो अश्विन को लेकर लिया गया ये फ़ैसला, आने वाले कई सालों तक राहुल द्रविड़ और रोहित शर्मा को परेशान करेगा.", "शायद इस फ़ैसले की तुलना 2003 वर्ल्ड कप के दौरान वीवीएस लक्ष्मण जैसे बल्लेबाज़ को दरकिनार करते हुए दिनेश मोंगिया जैसे खिलाड़ी को ले जाने से की जा सकती है. ", "जॉन राइट ने अपनी आत्मकथा में इस बात को स्वीकार किया है कि ये फ़ैसला उन्हें अब भी कचोटता है. ", "सौरव गांगुली ने एक बार मुझसे बातचीत में दबी ज़ुबान में ही सही इस बात को स्वीकार किया था कि उस फ़ैसले के बाद लक्ष्मण काफ़ी महीनों तक उनसे नाराज़ रहे थे.", "ये सच है कि अश्विन उस तरीक़े से शायद रोहित और द्रविड़ से नाराज़ नहीं रहेंगे, क्योंकि इन दोनों के साथ उनके संबध काफ़ी बेहतर है. ", "अधिक दूर जाने की ज़रूरत नहीं है. अगर आप पिछले साल टी20 वर्ल्ड कप को याद करें तो अश्विन की वापसी कोच और कप्तान के ज़ोरदार समर्थन के कारण ही हुई थी.", "एक और अहम सवाल जिस पर बहुत कम लोग ध्यान देते हैं, वो ये है कि अगर टीम इंडिया को मैच में सिर्फ़ एक स्पिनर के साथ उतरना है तो क्या अश्विन, रवींद्र जडेजा से बेहतर स्पिनर नहीं है? ", "आप चाहे देश में खेले गए मैचों के आँकड़ों पर नज़र दौड़ाएँ या फिर अंतरराष्ट्रीय मैचों के आँकड़ों पर, दोनों मौक़ों पर अश्विन आपको बेहतर गेंदबाज़ दिखेंगे. ", "अगर आपको याद नहीं हो तो दो साल पहले न्यूज़ीलैंड के ख़िलाफ़ साउथैंपटन में वर्ल्ड टेस्ट चैंपियनशिप का पहला फ़ाइनल याद कर लें. ", "उस मैच में ना सिर्फ एक सेशन में बल्कि पूरे मैच में ही तेज़ गेंदबाज़ों का दबदबा रहा था. लेकिन अश्विन ने उस मैच में भी अपनी अहमियत साबित की थी. ", " में उन्होंने 15 ओवर में सिर्फ़ 28 रन देकर दो विकेट, तो दूसरी पारी में 10 ओवर में मात्र 17 रन देकर दो विकेट लेने का कमाल किया था. ", "उस मैच में जडेजा भी खेले थे लेकिन वो बिल्कुल असरदार साबित नहीं हुए थे.", "ऐसे में सवाल ये उठता है कि अगर कोहली को तीन साल तक शतक नहीं बनाने के बावजूद प्लेइंग इलेवन से कोई बाहर रखने के बारे में कल्पना नहीं कर सकता, तो अश्विन जैसे बेहतरीन रिकॉर्ड वाले गेंदबाज़ के साथ पूरे करियर में इस तरह के बर्ताव पर शोर क्यों नहीं मचता है?", "शायद इसलिए कि क्रिकेट में अब भी बल्लेबाज़ों के लिए पक्षपातपूर्ण नज़रिया रखा जाता है.", "देश में खेलते हुए हज़ारों रन बनाने वाले बल्लेबाज़ों को कभी भी ये तर्क देकर अंतरराष्ट्रीय मैदान में खेल से बाहर नहीं किया जाता कि वो बाउंसी पिचों पर या तो सीम-स्विंग के लिए या फिर मददगार पिचों पर सामंजस्य नहीं बना सकते. ", "ऐसा मान लिया जाता है कि ये एक स्वाभाविक प्रकिया है और अगर खिलाड़ी नाकाम होता है तो इसे भी खेल का हिस्सा कह कर आसानी से स्वीकार किया जा सकता है. लेकिन गेंदबाज़ों के साथ ये तर्क नहीं दिया जाता है.", "आप शायद ये तर्क दे सकते हैं कि किसी भी प्लेइंग इलेवन में अमूमन छह बल्लेबाज़ होते हैं जबकि गेंदबाज़ों की संख्या अक्सर चार ही होती है. लेकिन, ये तर्क भी ओवल टेस्ट के चयन पर सही नहीं बैठता. ", "क्योंकि अगर आप उमेश यादव या फिर शार्दुल ठाकुर से भी ये पूछेंगे कि क्या वाकई में वो प्लेइंग इलेवन में अश्विन से पहले जगह पा सकते हैं, तो शायद एक ईमानदार क्रिकेटर होने के नाते वो भी आपकी और हमारी राय से सहमत हों कि इसमें अश्विन को पहले जगह मिलनी चाहिए."]}
{"Headline": "माउंट एवरेस्ट पर ट्रैफ़िक जाम: इस साल हुई मौतों की क्या है वजह?", "Content": ["बीबीसी न्यूज़", "दुनिया की सबसे ऊंची चोटी माउंट एवरेस्ट पर पहुँचने से पहले ऑस्ट्रेलियाई इंजीनियर जेसन केनिसन ने वीडियो कॉल पर अपनी माँ को बताया कि वो नीचे उतरने के बाद उनसे बात करेंगे. ", "केनिसन एवरेस्ट पर चढ़ाई करके अपने जीवन का सबसे बड़ा सपना पूरा कर रहे थे. ", "लेकिन वो वीडियो कॉल आख़िरी संपर्क साबित हुआ. उसके बाद गिल केनिसन अपने पुत्र से दोबारा बात नहीं कर पाईं. ", "40 साल के जेसन नीचे उतरे और वो बीमार हो गए. बाद में उनकी मौत हो गई. ", "केनिसन उन 12 लोगों में शामिल हैं जो इन गर्मियों से पहले एवरेस्ट पर चढ़ने या उतरने के दौरान मारे गए हैं. ये हाल के वर्षों में मरने वालों की सबसे अधिक संख्या है. ", "अब एवरेस्ट पर चढ़ाई का मौसम ख़त्म हो गया है लेकिन अब भी पांच लोग लापता हैं. इस वर्ष की मौतों का आंकड़ा 2019 की 11 मौतों को पार कर चुका है. ", "उस वर्ष एक ", "का तांता लगा हुआ है. ", "इस साल तीन शेरपा बर्फ़ गिरने की वजह से मारे गए हैं. केनिसन जैसे कुछ लोग उतरने के बाद बीमार हुए और फिर उनकी मौत हो गई. ", "इस वर्ष मौतों की संख्या ने एक बार एवरेस्ट पर चढ़ने के लिए जारी किए जाने वाले परमिट की ओर ध्यान खींचा है. ", "नेपाल के लोग इन मौतों के पीछे इस वर्ष रिकॉर्ड संख्या में परमिट दिए जाने को ज़िम्मेदार बता रहे हैं. इतने सारे परमिट देने की वजह शायद ये है कि कोविड महामारी के कारण एवरेस्ट पर चढ़ाई रुकी हुई थी. ", "अमेरिका की मेडिसन माउंटेनीरयरिंग कंपनी के गैरेट मेडिसन ने रॉयटर्स को बताया है कि इतनी अधिक संख्या में पर्वतारोहियों का एवरेस्ट पर चढ़ना सारे सिस्टम को ट्रैफ़िक जैम की स्थिति में धकेल देता है. ", "एवरेस्ट पर चढ़ाई करने वालों की कतार इसलिए बढ़ जाती है क्योंकि सभी को चढ़ाई करने के लिए उपयुक्त मौसम का इंतज़ार रहता है. ", "इसके अलावा नौसिखिए और कम अनुभव वाले पर्वतारोहियों के कारण भी क़तार लंबी हो जाती है. ", "समुद्र तल से अधिक ऊंचाई से शरीर में अधिक फ़्लूड पैदा हो जाता है. इससे फेफड़ों और दिमग में सूजन आ जाती है. जिसके बाद आदमी को थकान, सांस लेने में तकलीफ़ जैसे दिक्कतें पेश आती हैं.", "अमेरिका के अल्पेनग्लो एक्सपिडिशन्स के एड्रियन बैलिंगर चीन की तरफ़ से एवरेस्ट की चढ़ाई करवाते हैं.", "बैलिंगर कहते हैं कि नेपाल की तरफ़ की कंपनियां कम अनुभव वाले लोगों को भी एवरेस्ट पर जाने का परमिट दिला दे रही हैं.", "एवरेस्ट अभियान से नेपाल को मोटी कमाई होती है. नेपाल सरकार पश्चिमी देशों के कई पर्वातारोहियों से आलोचना का सामना करती रही है क्योंकि नौ लाख रूपये देकर कोई भी व्यक्ति परमिट ले सकता है.", "लेकिन नेपाल की सरकार इससे इंकार करती रही है.", "बहरहाल परमिट पर ख़र्चे समेत हर पर्वतारोही को क़रीब 22 लाख रुपए ख़र्च करने पड़ते हैं. इसमें गैस, भोजन, गाइड्स और लोकल ट्रेवल का ख़र्चा शामिल रहता है.", "युबराज खातिवाड़ा नेपाल के पर्यटन विभाग के निदेशक हैं. वे परमिट सिस्टम की आलोचना पर उठते सवालों को सही नहीं मानते.", "पिछले महीनों उन्होंने कहा था कि एवरेस्ट के बेस कैंप में सरकारी अधिकारियों और डॉक्टरों की एक टीम तैनात की जाएगी ताकि सारे सीज़न को ठीक से मैनेज किया जा सके.", "खातिवाड़ा ने एएफ़पी को बताया, \"हमें उनकी सुरक्षा की चिंता है और हम भीड़ से निपटने के लिए पूरी तरह से तैयार हैं.”", "लुकास फ़र्टबाख़ ऑस्ट्रिया से हैं. उनकी कंपनी 2016 में 100 लोगों को एवरेस्ट पर चढ़ाई करवाने के लिए नेपाल लाई थी. वे कहते हैं कि पर्वतारोहियों की भीड़ के लिए ऑक्सीज़न का पर्याप्त इंतज़ाम होना चाहिए.", "वे कहते हैं कि उनकी कंपनी इस बात का पूरा ख़्याल रखती है किसी पर्वतारोही को ऑक्सीज़न की कमी पेश न आए.", "लुकास फ़र्टबाख़ ने बीबीसी को बताया, “अगर एवरेस्ट पर चढ़ने वालों की संख्या अधिक है तो पर्याप्त ऑक्सीज़न सबसे अहम चीज़ हो जाती है. मुझे यक़ीन है कि अगर सभी ऑपरेटर सुरक्षा का पूरा ख़्याल रखें तो हम कई जानें बचा सकते हैं.“", "इस वर्ष बर्फ़ीले तूफ़ान के कारण एक भी जान नहीं गई है. लेकिन आमतौर पर एवरेस्ट पर होने वाली मौतों में से 40 फ़ीसदी मौतें,  इन तूफ़ानों के कारण ही होती हैं. ", "साल 2014 में आए एक ऐसे ही बर्फ़ीले तूफ़ान में 16 लोगों की जान गई थी. इसे एवरेस्ट पर हुई एक बड़ी दुर्घटना के तौर पर याद किया जाता है. ", "इसके अलावा पर्वतारोहियों को कई बार अधिक तापमान के कारण बर्फ पिघलने से बनी झीलों का भी सामना करना पड़ता है. ", "वैज्ञानिकों का कहना है कि एवरेस्ट के इलाके में क्लाइमेट चेंज के कारण औसत तापमान में 1979 के बाद दो डिग्री को बढ़ोतरी देखी गई है. ", " और जब बर्फ़ पिघलती है तो ग्लेशियर पानी से भरना शुरु हो जाते हैं. ", "ये पानी ढलान का रुख़ करता है और इसी में कुछ सूर्य की रोशनी के कारण भाप में बदल जाता है. ", "भाप के हवा के साथ मिलने के कारण तेज़ हवाएं चलने लगती हैं. ", "ये जानकारी हमें वर्ष 2022 में अमेरिकी की मैन यूनिवर्सिटी के एक अध्ययन से पता चली है. ", "इस अध्ययन में कहा गया है कि जैसे-जैसे बर्फ़ के पिघलने से ज़मीन सामने आएगी, समुद्री तूफ़ानों में बढ़ोतरी होगी. ", "पिघलते ग्लेशियर एवरेस्ट बेस कैंपों को भी अस्थिर बना सकते हैं. ऐसे कैंपों में एक वक्त करीब 1,000 पर्वतारोही होते हैं. ", "इन कैंपों को सुरक्षित स्थानों पर ले जाने की योजना को फ़िलहाल टाल दिया गया है.", "पिछले महीने शेरपाओं के लीडर ने बीबीसी को बताया था कि कैंप को दूसरी जगह शिफ़्ट करने के प्रस्ताव लागू करने लायक नहीं हैं. ", "अनुभवी शेरपा पसांग यांची ने साल 2022 में एक पॉड कास्ट को बताया था, “लोग कह रहे हैं कि वो जब भी एवरेस्ट को रूट पर जाते हैं उन्हें पर्वत कुछ बदला सा लगता है. तो जहां पिछले साल बर्फ ती वहां पानी दिखता है. जहां बीते साल सख़्त बर्फ वहां इस साल नर्म बर्फ़ होती है.”", "नेपाल माउंटेनीयरिंग एसोसिएशन के पूर्व अध्यक्ष अंग शेरिंग शेरपा कहते हैं कि इस साल सीज़न के दौरान ऐसी बर्फ़बारी हुई जो आमतौर पर सर्दियों में होती है. वे कहते हैं कि इस कारण बर्फ़ीले तूफानों की संभावना बढ़ गई है. ", "फ़र्टनबाख़ भी कहते हैं कि क्लाइमेट चेंज ने एवरेस्ट रूट पर काफ़ी प्रभाव डाला है. ", "उन्होंने बीबीसी को बताया, \" हम आने वाले पांच से दस साल में इसके असर को पूरी तरह से समझ पाएंगे.”"]}
{"Headline": "वर्ल्ड टेस्ट चैंपियनशिप में रोहित, कोहली, शुभमन सब पिटे, रण में बचे रहाणे", "Content": ["विमल कुमार", "वरिष्ठ पत्रकार, लंदन के ओवल मैदान से", "इन दो दिनों के बाद ओवल टेस्ट को ज़्यादातर क्रिकेट प्रेमी उसी नज़रिए से देखेंगे जहाँ पर ऑस्ट्रेलिया के लिए वर्ल्ड टेस्ट चैंपियनशिप में जीत लगभग तय दिख रही है.", "लेकिन, भारत और ऑस्ट्रेलिया के बीच क्रिकेट के मैदान में पिछले 25 सालों में प्रतिद्वंद्विता का आलम ऐसा रहा है कि हर मुश्किल हालात में टीम इंडिया की वापसी होती है और वो भी किसी चमत्कार की तरह. ", "मौजूदा टेस्ट के दूसरे दिन, पहले सेशन में भी वही दिखा जब भारतीय गेंदबाज़ों ने कंगारुओं के आख़िरी 7 विकेट महज़ 108 रन देकर झटक लिए.", "ऑस्ट्रेलिया ने पहली पारी में बड़ा स्कोर खड़ा कर दिया है और ऐसा लगता है कि तीसरे दिन टीम इंडिया को फॉलो-ऑन की शर्मिंदगी भी झेलनी पड़ सकती है. ", "लेकिन, अतीत के कुछ आँकड़े टीम इंडिया को थोड़ी तसल्ली दे सकते हैं. ", "साल 2002 के बाद से जब-जब ऑस्ट्रेलिया ने पहली पारी में 400 से ज़्यादा का स्कोर खड़ा किया है तो वो भारत को छोड़कर किसी और दूसरी टीम के ख़िलाफ़ मैच हारे नहीं हैं. ", "कंगारुओं का इस संदर्भ में बाकी दूसरी टीमों के ख़िलाफ 43 जीत और 10 ड्रॉ का आँकड़ा है. ", "लेकिन टीम इंडिया के ख़िलाफ़ वो अगर चार मौक़े पर जीते हैं, तो चार बार हारे भी हैं और बाक़ी पाँच बार मैच ड्रॉ बीच हुए हैं. यानी, अभी भी उम्मीदें छोड़ना सही नहीं हैं.", "विराट कोहली ने पिछले छह महीनों में अंतरराष्ट्रीय क्रिकेट के हर फॉर्मेट में तीन साल से शतक के सूखे को ख़त्म कर दिया और आईपीएल में भी शतक जमाए. ", "लेकिन, ये बात शायद बहुत कम लोग जानते हैं कि टेस्ट क्रिकेट में कोहली का बल्ला काफी लंबे समय से जूझ रहा है. ख़ासकर, निर्णायक मैचों  में. ", "2020 से 25 टेस्ट की 43 पारियों में कोहली के बल्ले से सिर्फ़ 7 ही मौक़े पर 50 से ज़्यादा रनों की पारियाँ निकली हैं. ", "इसमें से इकलौता शतक अहमदाबाद में मार्च के महीने में उस पिच पर आया था, जहाँ पर हर दूसरा बल्लेबाज़ शतक जमा रहा था.", "पिछले 25 टेस्ट में कोहली का औसत 30 (29.23) रन से भी कम का रहा है और निश्चित तौर पर ये कहा जा सकता है कि एक असाधारण टेस्ट करियर की यात्रा में ये सबसे संघर्षपूर्ण पड़ाव है. ", "कोहली को इंग्लैंड में अपनी महानता को साबित करने के लिए मैच के तीसरे ही दिन या फिर चौथे या आख़िरी दिन एक ऐसी पारी खेलनी ही पड़ेगी जिससे ना सिर्फ़ उनकी आलोचना करने वालों के मुंह बंद हो, बल्कि टीम इंडिया के लिए पिछले एक दशक से आईसीसी ट्रॉफी जीतने का सूखा भी ख़त्म हो.", "दूसरे दिन की एक और दिलचस्प बात साझा करना चाहूंगा. दिन का खेल ख़त्म होने के बाद मोहम्मद सिराज जब प्रेस कॉन्फ़्रेंस के लिए आए, तो उन्हें क़रीब 15 मिनट तक इंतज़ार करना पड़ा अपनी पारी के लिए. ", "स्टीवन स्मिथ से पत्रकारों के सवाल-जवाब समाप्त होने का नाम ही नहीं ले रहे थे. ", "इस इंतज़ार के दौरान सिराज के चेहरे पर झुंझलाहट को पढ़ा जा सकता था. इसलिए जब सिराज से मैंने ये सवाल किया कि इंग्लैंड में टीम इंडिया को क्या हो गया है?", "मैंने पूछा कि इस टेस्ट में पहले दो दिन गेंदबाज़ों को विकेट के लिए इंतज़ार करते रहना पड़ा और अब बल्लेबाज़ों को एक अच्छी पारी के लिए इंतज़ार करना पड़ रहा है. मुमकिन है कि आईसीसी ट्रॉफी जीतने का इंतज़ार इस मैच के दौरान पूरा होगा. ", "ये सुनकर सिराज थोड़ा मुस्कराए और अपने जानेमाने अंदाज़ में जवाब दिया, \"देखिए टेस्ट क्रिकेट संयम का दूसरा नाम है. हमें और आपको संयम रखना होगा. हमें अभी भी उम्मीद है कि हम इस मैच में वापसी करेंगे.\" ", "सिराज शायद ये बात अकेले कह सकते हैं क्योंकि उन्होंने अपनी शानदारी गेंदबाज़ी से टीम इंडिया के लिए मैच में एक बार वापसी तो कराई ही है.", "लेकिन, मैच के तीसरे दिन टीम इंडिया को दोबारा फिर से वापसी कराने के लिए उस बल्लेबाज़ पर निर्भर रहना होगा जो कि टेस्ट क्रिकेट में एक साल से लंबे समय के बाद वापसी कर रहा है. वो हैं अजिंक्य रहाणे.", "अंजिक्य रहाणे का टेस्ट करियर 82 मैचों के बाद ख़त्म होता दिख रहा था लेकिन किस्मत और आईपीएल में सही वक़्त पर सही तरीक़े से रन बनाने के चलते उन्हें टेस्ट क्रिकेट में फिर से लाइफ़लाइन मिली है. ", "अपनी छोटी पारी के दौरान ऑस्ट्रेलिया कप्तान पैट कमिंस की नो बॉल के चलते रहाणे को एक अहम लाइफ़लाइन फिर से मिली है. ", "लेकिन, ये देखना होगा कि क्या रहाणे एक ऐसी पारी खेल पाएँगे, जिससे ना सिर्फ़ उनका करियर फिर से जीवित हो बल्कि भारतीय क्रिकेट प्रेमियों के लिए टेस्ट क्रिकेट का वर्ल्ड कप जीतने का सपना भी तीसरे दिन ही दम ना तोड़े.", "वैसे ओवल के मैदान पर पिछली बार 2021 में मेज़बान इंग्लैंड के ख़िलाफ कुछ ऐसे ही हालात में टीम इंडिया ने वापसी की थी जब रोहित शर्मा ने एक शानदार शतक बनाया था. ", "2021 में लॉर्ड्स टेस्ट के दौरान एकदम से हारे हुए टेस्ट मैच में मोहम्मद शमी और जसप्रीत बुमराह ने अपनी बल्लेबाज़ी से ना सिर्फ जान फूंक दी थी बल्कि हैरतअंगेज तरीक़े से मैच भी जिताया था. ", "क्या रहाणे को शार्दुल ठाकुर, शमी और उमेश यादव से भी वैसा साथ मिलेगा जिससे अगर पहली पारी  में बढ़त भले ही ना मिले लेकिन कम से कम 100 रनों का अंतर ही सही रखने में कामयाबी मिले?", "सवाल अभी कम हैं और जवाब देने का वक्त बल्ले और गेंद से टीम इंडिया के पास बचा हुआ है. ", "लेकिन, अगर तीसरे दिन भी टीम इंडिया फिसलेगी तो सवाल रोहित शर्मा की कप्तानी पर भी उठेंगे और कोच राहुल द्रविड़ पर भी. ", "छह महीने के भीतर ये दूसरी आईसीसी ट्रॉफ़ी होगी, जो भारत के हाथ से फिसल सकती है.", "अगर वाकई ऐसा होता है तो फिर से आईपीएल पर निशाना साधते हुए बीसीसीआई को भी फैन्स आड़े हाथ ले सकते हैं."]}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "वीडियो", "Content": []}
{"Headline": "औरंगज़ेब के नाम पर कोल्हापुर में मचा है बवाल", "Content": ["महाराष्ट्र के कोल्हापुर में मुग़ल बादशाह औरंगज़ेब को लेकर सोशल मीडिया पोस्ट से शुरू हुए विवाद के बीच मुख्यमंत्री एकनाथ शिंदे ने कहा है कि राज्य में हालात काबू में हैं. ", "उप मुख्यमंत्री देवेंद्र फडणवीस ने कहा है कि महाराष्ट्र में औरंगज़ेब के महिमामंडन को बर्दाश्त नहीं किया जाएगा.  ", "हिंदू संगठनों के बंद के आह्वान के बाद कोल्हापुर में विरोध प्रदर्शन हुआ."]}
{"Headline": "कोरोमंडल एक्सप्रेस ट्रेन फिर चली, देखिए यात्री क्या कह रहे हैं", "Content": ["बालासोर ट्रेन हादसे के बाद पहली बार 7 जून को कोरोमंडल एक्सप्रेस, शालीमार स्टेशन से रवाना हुई.", "ये ट्रेन पश्चिम बंगाल के शालीमार स्टेशन से चेन्नई तक जाएगी. ", "अब जब ट्रेन दोबारा से इस स्टेशन से चली है तो देखिए यात्रियों का क्या कहना है."]}
{"Headline": "यूक्रेन में बाढ़ के ख़तरे ने और बढ़ाई मुसीबत", "Content": [" इसकी वजह से जो हालात पैदा हुए हैं, वैसा मंज़र इस संघर्ष के दौरान इससे पहले कभी नहीं देखा गया. ", "एक ओर जहां संयुक्त राष्ट्र इस पूरे घटनाक्रम पर चिंता जता रहा है. वहीं दूसरी ओर रूस-यूक्रेन इसके लिए एक-दूसरे को ज़िम्मेदार ठहरा रहे हैं."]}
{"Headline": "ऐसे गांव की कहानी, जहां कूड़े के बदले मिलता है सोना", "Content": ["जम्मू कश्मीर के अनंतनाग ज़िले के सादीवाड़ा गांव में आपको कई लोग कूड़ा बीनते और सफ़ाई करते नज़र आ जाएंगे. ", "लेकिन इस सफ़ाई के पीछे एक अलग तरह का आइडिया है. ", "गांव के सरपंच को आइडिया आया कि तेज़ी से फैलते हुए कूड़े को अगर काबू करना है तो कुछ करना होगा. उन्होंने कहा कि जो सबसे ज़्यादा कूड़ा लाएगा, उसे सोने का सिक्का दिया जाएगा. ", "ये आइडिया काम कर गया और गांव के लोगों ने कचरा बीनना शुरू कर दिया. धीरे-धीरे ये गांववालों की आदत बनने लगी. और अब गांव में बड़ा बदलाव आ रहा है."]}
{"Headline": "अफ़ग़ानिस्तान में अफ़ीम की खेती पर तालिबान का शिकंजा", "Content": ["लेकिन अब एक रिसर्च में पता चला है कि तालिबान सरकार ने अफ़ीम की खेती पर पाबंदी लगाने में पूरी तरह सफलता हासिल कर ली है. ", "यूके की एक कंपनी ने सैटेलाइट के ज़रिए पाया है कि पिछले साल के मुक़ाबले इस साल अफ़ीम की खेती में लगभग 80 फ़ीसद कमी आई है. देखें बीबीसी संवाददाता योगिता लिमए की यह रिपोर्ट."]}
{"Headline": "बायोबैंक से पता चल रहे हैं बीमारियों के शुरुआती लक्षण", "Content": ["इसमें वॉलंटियर्स के दिमाग, दिल और हड्डियों की तस्वीरें ली गईं, जिससे बीमारियों को समझने और उनके इलाज में मदद मिल सकती है. अब दस साल बाद फ़र्गस वॉल्श एक बार फिर स्कैनिंग के लिए गए, ये देखने के लिए कि उनके शरीर में क्या-क्या बदलाव आए हैं."]}
{"Headline": "हरमन बावेजा इतने दिन कहां थे, क्या कर रहे थे?", "Content": ["हरमन बावेजा, एक ऐसा चेहरा जो दर्शकों ने कई साल पहले देखा था. लेकिन ये एक्टर इन दिनों काफी चर्चा में हैं. वजह है स्कूप, जो नेटफ़्लिक्स पर रिलीज़ हुई है. ", "ये सिरीज़ मुंबई के ऐसे पत्रकार के इर्द-गिर्द घूमती हैं, जिन्हें एक अन्य पत्रकार की हत्या के मामले में जेल की सलाखों के पीछे जाना पड़ा था. ", "इस सिरीज़ में बावेजा एक वरिष्ठ पुलिस अधिकारी बने हैं और उनके काम की तारीफ़ हो रही है. ", "स्कूप की कास्ट से बीबीसी के लिए बातचीत की सुप्रिया सोगले ने."]}
{"Headline": "ब्रिक्स में चीन के एजेंडे से भारत को क्यों रहना चाहिए सावधान?", "Content": ["भारत जिस ब्रिक्स का सदस्य है, वो चर्चा में क्यों है?", "क्या ब्रिक्स के बहाने चीन बढ़ाना चाहता है अपना दबदबा? ", "क्या चीन और रूस बनाना चाहते हैं एक नया वर्ल्ड ऑर्डर या फिर पश्चिमी देशों के खिलाफ एकजुट होने का मंच बन रहा है ब्रिक्स? भारत को होगा फायदा या नुकसान.  भारत समेत दुनिया के 5 देशों के इस मंच में क्यों शामिल होना चाहते हैं कई देश? ये सारे सवाल क्यों उठे, आइए जानते हैं जवाब.", "वीडियो: सारिका सिंह, रोहित लोहिया"]}
{"Headline": "COVER STORY: थाईलैंड में किसके हाथ में होगी सत्ता की कमान", "Content": ["थाईलैंड में पिछले ही महीने चुनाव हुए थे.", "वहां एक युवा प्रगतिशील पार्टी ने नौ साल से जारी सैन्य समर्थित शासन को ख़त्म करके थाईलैंड की राजनीति में अपनी एक अलग पहचान बनाई है."]}
{"Headline": "ओडिशा ट्रेन हादसा: जिस स्कूल को बनाया गया था मुर्दाघर, वहां जाने से डर रहे हैं स्टूडेंट्स", "Content": ["ओडिशा के बालासोर में हुए भीषण रेल हादसे के बाद नजदीकी हाईस्कूल में मृतकों के शव रखे गए थे. ", "अब इस स्कूल में पढ़ने वाले छात्र वहां जाने में डर महसूस कर रहे हैं. इस स्कूल की छत तोड़ दी गई है, वहीं स्कूल की पूरी बिल्डिंग को तोड़ने का फ़ैसला किया जा रहा है. ", "देखिए वीडियो."]}
{"Headline": "अफ़ग़ानिस्तान में आत्महत्या के बढ़ते मामलों पर देखिए यह रिपोर्ट", "Content": ["इसकी वजह से आत्महत्या के मामले बढ़े हैं ख़ासकर महिलाओं और लड़कियों में. संयुक्त राष्ट्र ने भी इस मामले को लेकर चिंता जताई है. ", "हालांकि तालिबान सरकार की ओर से इस मामले में कोई आधिकारिक आंकड़े नहीं दिए गए हैं. ", "बीबीसी संवाददाता योगिता लिमये, इमोजेन एंडरसन और संजय गांगुली के साथ अफ़ग़ानिस्तान के अलग-अलग हिस्सों में गए और बढ़ते आत्महत्या के मामलों की जांच कर उसकी वजह जानने की कोशिश की."]}
{"Headline": "अमेरिका के न्यूयॉर्क में आसमान क्यों हुआ नारंगी", "Content": ["कनाडा के जंगलों में भीषण आग लगी है जिसकी वजह से इन इलाकों में रह रहे हज़ारों लोग को अपना घर छोड़कर सुरक्षित जगहों पर जाना पड़ा है. ", "जंगल की इस आग से बस कनाडा ही प्रभावित नहीं आग का धुआं अमेरिका तक पहुंच चुका है. ", "प्रदूषित हवा और धुंध ने अमेरिका के लाखों लोगों के सामने एक नई चुनौती खड़ी कर दी है. देखिए बीबीसी संवाददाता समीरा हुसैन का रिपोर्ट."]}
{"Headline": "पाकिस्तान: जैन मुनि की समाधि पर गूंजे मंत्र", "Content": ["बंटवारे के बाद पहली बार पाकिस्तान के गुजरांवाला में जैन मुनि की समाधि पर मंत्र गूंजे.", " जैन मुनि की समाधि पर हुए एक विशेष कार्यक्रम में भारत से गए 18 लोग भी शामिल हुए. ", "पाकिस्तान के पंजाब प्रांत की सरकार ने 19वीं सदी में पैदा हुए जैन धर्म गुरू आचार्य विजयनंद सूरी की इस समाधि के पुनुरुद्धार का ज़िम्मा उठाया है. ", "देखिए बीबीसी संवाददाता शुमाइला ख़ान की रिपोर्ट."]}
{"Headline": "सूडान में संघर्ष के बीच बच्चों को बचाने की कोशिश", "Content": ["सूडान में हिंसक संघर्ष जारी है. इस बीच सैकड़ों बच्चों को ख़तरनाक रेस्क्यू ऑपरेशन के ज़रिए बचाया गया है. ", "क़रीब 300 बच्चों को ख़ार्तूम के मायगोमा अनाथालय से दक्षिणी शहर वाड मदनी ले जाया गया है. ", "देखिए नैरोबी से बीबीसी संवाददाता बारबारा प्लेट अशर की रिपोर्ट."]}
{"Headline": "मनोरंजन", "Content": []}
{"Headline": "औरंगजे़ब की 'औलाद' से लेकर गोडसे को 'सपूत' बताने तक किस नेता ने क्या कहा?", "Content": ["महाराष्ट्र के कोल्हापुर में शिवाजी महाराज के राज्याभिषेक जयंती समारोह के दिन सांप्रदायिक तनाव के बाद मुगल बादशाह औरंगजेब पर बयानबाजी ने सियासी माहौल गर्मा दिया. ", "महाराष्ट्र के उप मुख्यमंत्री देवेंद्र फडणवीस के 'औरंगजेब की औलाद' से जुड़े बयान के बाद शुरू हुए विवाद में लगातार नई कड़ियां जुड़ती जा रही हैं.", "देखिए वीडियो."]}
{"Headline": "विपक्ष की बड़ी बैठक से पहले क्या कह रहे ये 6 नेता", "Content": ["23 जून को बिहार की राजधानी पटना में विपक्षी दलों की बैठक है. ", "इस बैठक में हिस्सा लेने को लेकर ज़्यादातर विपक्षी दलों ने सहमति जताई है. विपक्षी दलों की बैठक पर बीजेपी के नेता निशाना साधते दिख रहे हैं. ", "वहीं विपक्षी दल के नेता इसे बड़े मौके के तौर पर देख रहे हैं. देखिए वीडियो."]}
{"Headline": "मनोरंजन", "Content": []}
{"Headline": "मनोरंजन", "Content": []}
{"Headline": "मनोरंजन", "Content": []}
{"Headline": "क़व्वाल निज़ामी बंधु से ख़ास मुलाक़ात", "Content": ["क़व्वाली कितनी मुश्किल, कमाई कितनी, फ़िल्मी संगीत और हिंदू मुसलमान पर होती राजनीति पर क़व्वाल क्या सोचते हैं?  ", "बीबीसी संवाददाता विकास त्रिवेदी ने निज़ामी बंधु से यही जानने की कोशिश की. देखिए इंटरव्यू. ", "वीडियो एडिटः सदफ़ ख़ान"]}
{"Headline": "मनोरंजन", "Content": []}
{"Headline": "", "Content": []}
{"Headline": "", "Content": []}
{"Headline": "'मुस्कुराओ' का मंत्र देने वाली लड़की से मिलिए", "Content": ["'मुस्कुराओ' ये कविता इन दिनों सोशल मीडिया पर वायरल है. ", "पॉजीटिव रहने की प्रेरणा देती इस कविता को पढ़ने और लिखने वालीं नायाब मिड्ढा कहां से हैं, परिवार में कौन-कौन है और कविता का शौक कब से शुरू हुआ? ", "ऐसे ही कई मुद्दों पर नायाब से बीबीसी संवाददाता विकास त्रिवेदी ने बातचीत की. देखिए इंटरव्यू.", "(वीडियो एडिटिंग: शाहनवाज़ अहमद)"]}
{"Headline": "अमिताभ, डॉन और 'खइके पान बनारस वाला' की कहानी जो पहले फ़िल्म में था ही नहीं", "Content": ["10 फ़रवरी 1978 को अमिताभ और रेखा की फ़िल्म 'गंगा की सौगंध' आई. इसके बाद राखी, रणधीर कपूर और नीतू सिंह के साथ 'कस्मे वादे' 21 अप्रैल 1978 को रिलीज़ हुई. ", "दो हफ़्ते बाद ही यानी 5 मई 1978 को आई संजीव कपूर, शशि कपूर और अमिताभ की फ़िल्म 'त्रिशूल' की धूम चारों तरफ़ थी. ", "'त्रिशूल' के सिर्फ़ सात दिन बाद यानी 12 मई 1978 को अमिताभ बच्चन की एक और फ़िल्म रिलीज़ को तैयार थी. ", "फ़िल्म के डायरेक्टर का नाम था चंद्रा बारोट जिनकी ये पहली फ़िल्म थी. फ़िल्म के प्रोड्यूसर ऐसे थे जो बुरी तरह क़र्ज़ में डूबे हुए थे और इस फ़िल्म पर दांव खेलकर सब उम्मीद कर रहे थे कि ये पैसा कमाएगी और क़र्ज़ चुकता होगा. ", "फ़िल्म का नाम कुछ ऐसा था जिसे लेकर आपत्ति जताई जा चुकी थी. फ़िल्म का नाम था 'डॉन'. ये शाहरुख़ ख़ान और फ़रहान अख़्तर वाली 'डॉन' नहीं बल्कि 1978 में आई डॉन है. ", "दिनभर: पूरा दिन,पूरी ख़बर", "दरअसल उन दिनों 'डॉन' (dawn) नाम का एक बहुत ही मशहूर अंडरगारमेंट ब्रैंड था. इसलिए फ़िल्मी बाज़ार में 'डॉन' (dawn) नाम को लेकर कोई फ़िल्म ख़रीदना नहीं चाह रहा था क्योंकि दोनों का उच्चारण एक जैसा था.", "अमिताभ बच्चन ने ये किस्सा बताते हुए अपने ब्लॉग पर लिखा है, ''सच तो ये है कि बहुत से लोगों के लिए डॉन (dawn) का टाइटल कौतुहूल का विषय था. ये एक बनियान ब्रैंड का नाम था. ये तो बाद में गॉडफ़ादर आने के बाद डॉन शब्द प्रचलित हो गया और इसे सामान्य माना जाने लगा. लेकिन उस दौर में इसे मज़ाकिया लहजे में इस्तेमाल किया जाता था.''", "बात यहां तक पहुंच गई थी कि डिस्ट्रीब्यूटर 'डॉन' नाम की फ़िल्म ख़रीदना नहीं चाह रहे थे. जब फ़िल्म रिलीज़ हुई तो इसे फ्ल़ॉप क़रार दे दिया गया. ", "लेकिन चंद ही दिनों में ऐसा चमत्कार हुआ कि फ़िल्म का टिकट लेने के लिए लंबी-लंबी क़तारें लगने लगीं. लोग एक गाना देखने के लिए बार-बार थिएटर जाते. गाना था- खइके पान बनारस वाला..", "देखते ही देखते फ़िल्म डॉन सुपरहिट हो गई. जिस शब्द डॉन को लेकर आपत्ति थी उसी का डायलॉग 'डॉन को पकड़ना मुश्किल ही नहीं, नामुमकिन है' सबकी ज़ुबां पर था. ", "45 साल पूरे होने के बाद आज उसे कल्ट फ़िल्म माना जाता है.", "बात यहां गानों की चली है तो सबसे पहले 'खइके पान बनारस वाला' की ही बात करते हैं.", "दरअसल ये गाना फ़िल्म में था नहीं था जिसका ज़िक्र अमिताभ बच्चन ने अपने ट्ववीट में किया है. वो लिखते हैं, \"ये बाद में आया हुआ ख़्याल था - खइके पान बनारस वाला दरअसल फ़िल्म 'डॉन' पूरी हो जाने के बाद शामिल किया गया था.\"  ", "कहानी यूं है कि फ़िल्म के निर्देशक चंद्रा बारोट मनोज कुमार के शागिर्द थे. 'पूरब और पश्चिम', 'रोटी कपड़ा और मकान' जैसी फ़िल्मों में उन्होंने मनोज कुमार को असिस्ट किया था. ", "जब डॉन तैयार हो गई तो चंद्रा बारोट ने फ़िल्म मनोज कुमार को दिखाई. मनोज कुमार ने कहा कि सलीम जावेद की लिखी हुई ये कहानी इतनी कसी हुई है और इतना थ्रिल है कि यहां थोड़ी ढील देने की ज़रूरत है.  ", "दर्शकों को ढील देने की इसी सलाह को मानते हुए चंद्रा बारोट ने 'खइके पान बनारस वाला' गाना शामिल किया. ", "ठेठ बनारसी अंदाज़ वाला ये गाना लिखा था गीतकार अंजान ने जो बनारस के रहने वाले थे.. फ़िल्म के संगीत का ज़िम्मा था कल्याण जी आनंद जी के नाम और गाना गाया था किशोर कुमार ने.", "अंजान के बेटे समीर ने 2019 में 'आजतक साहित्य' नाम के एक कार्यक्रम में बताया था, \"मैं 17-18 साल का था जब मुंबई में 'खइके पान बनारस वाला' की रिकॉर्डिंग हो रही थी. ", "''किशोर कुमार, अमिताभ बच्चन और मेरे पिता अंजान रिकॉर्डिंग रूम में थे.. जब किशोर जी को पहली बार देखा तो दंग रह गया. वो सिल्क लुंगी पहने हुए थे. पैरों में दो अलग-अलग तरह की चप्पल थी. आंखों में सुरमा लगाया हुआ था.\"", "\"जैसे ही पिताजी ने गीत के बोल सुनाए किशोर जी बोले कि ये क्या बोल है कि 'भंग का रंग' जमा हो चकाचक.", "उन्होंने कहा, 'मैंने ये शब्द पहले नहीं सुने, मैं नहीं गाऊँगा.' फिर जब उन्हें 'खइके' पान शब्द बताया तो किशोर जी अड़ गए कि वो 'खा के' बोलेंगे.''", "''पिता जी बोले कि खइके और चकाचक का मतलब समझने के लिए आपको बनारस की गलियों में जाना होगा. उसके बाद किशोरजी ने कुछ नहीं कहा. उनके लिए पान मंगवाया गया. किशोर जी ने कहा कि वो सिर्फ़ एक ही बार गाएँगे और कोई साजिंदा रिकॉर्डिंग में ग़लती न करे. किशोर जी ने एक टेक में पूरा गाना गा दिया.\"", "खइके पान बनारस वाला गाना दरअसल 'डॉन' के लिए लिखा ही नहीं गया था. कल्याण जी आनंद जी ने इसे देव आनंद की फ़िल्म 'बनारसी बाबू' (1973) के लिए लिखा था. ", "लेकिन देव आनंद को गाना ज़्यादा पसंद नहीं आया था.", "गाने की शूटिंग के क़िस्से भी दिलचस्प हैं. दरअसल आनंद जी पान के शौक़ीन थे और रात तक पान खाते-खाते उनके होंठ लाल हो जाते थे. ", "उन्हें देखकर चंद्रा बारोट ने भी गाने की शूटिंग से पहले अमिताभ बच्चन के लिए ख़ूब सारे पान मंगाए और खिलाए. नतीजा ये हुआ कि होंठ तो लाल हुए, लेकिन पान में डले चूने से उनके होंठ बुरी तरह कट गए थे.", "चंद्रा बारोट दरअसल तंज़ानिया के रहने वाले थे और वहीं नौकरी करते थे. लेकिन 1960 के दशक में वहां के हालात काफ़ी ख़राब हो गए. कई जगह नस्ली हमले हुए. 1966 में छात्रों का बड़ा आंदोलन भी हुआ. ", "ख़राब हालात को देखते हुए परिवार ने तंज़ानिया छोड़ दिया. ", "चंद्रा बारोट कुछ दिन के लिए मुंबई आ गए अपनी बहन कमल बारोट से मिलने. कमल हिंदी फ़िल्मों में गायिका थीं.", "'हंसता हुआ नूरानी चेहरा और 'दादी अम्मा दादी अम्मा मान जाओ' उन्होंने दूसरी गायिकाओं के साथ गाए हैं.  ", "चंद्रा बारोट जो एक बार मुंबई आए तो यहीं के होकर रह गए और मनोज कुमार के साथ ने उनकी क़िस्मत बदल दी.", "'रोटी कपड़ा और मकान' फ़िल्म में वो मनोज कुमार को असिस्ट कर रहे थे. इस फ़िल्म के सिनेमेटोग्राफ़र थे नरीमन ईरानी जो बहुत बड़ा नाम थे. ", "वरिष्ठ फ़िल्म समीक्षक रामाचंद्रन श्रीनिवासन बताते हैं, \"नरीमन ईरानी ने 'ज़िंदगी-ज़िंदगी' नाम की फ़िल्म बनाई थी जो बुरी तरह फ़्लॉप हो गई थी.", "ईरानी 12 लाख रुपए के क़र्ज़ में डूब गए.  तब 'रोटी कपड़ा और मकान' में काम करने वाले कुछ कलाकारों ने ईरानी जी से कहा कि आप एक फ़िल्म बनाइए और ज़रूरत पड़ी तो हम फ़्री में काम करेंगे.  ", "सलीम जावेद से स्क्रिप्ट ली गई.", "यूँ तो डॉन एक अपराधी की कहानी है, लेकिन दरअसल डॉन उस जज़्बात की कहानी है जहाँ चंद्रा बारोट, ज़ीनत अमान, अमिताभ बच्चन और प्राण जैसे लोग मुश्किल वक़्त में अपनी ही बिरादरी के एक साथी के साथ खड़े नज़र आए.", "लेकिन फ़िल्म के दौरान एक बड़ा हादसा हुआ. रामाचंद्रन श्रीनिवासन बताते हैं, \"शूटिंग के दौरान बादल फटने से लाइट ईरानी जी पर गिरी और वो घायल हो गए और उनका इंतकाल हो गया. सभी लोगों ने बिना पैसे लिए फ़िल्म ख़त्म की. जब फ़िल्म ने पैसा कमाया, तब जाकर सब कलाकारों में पैसे बांटे गए.\"", "इस फ़िल्म के लिए अमिताभ बच्चन को फ़िल्मफेयर पुरस्कार भी मिला.", "अवॉर्ड की पुरानी तस्वीर शेयर करते हुए अमिताभ ने ट्वीट किया था, \"उस साल नूतन जी और मुझे फ़िल्मफ़ेयर अवॉर्ड मिला था. फ़िल्म 'डॉन' रिलीज़ होने से पहले ही नरीमन ईरानी को हमने खो दिया था. मैंने ये अवॉर्ड उनकी पत्नी को समर्पित किया था.\"", "इतनी बड़ी हिट देने के बावजूद चंद्रा बारोट कोई और बड़ी फ़िल्म नहीं दे पाए. ", "2015 में बीबीसी की सहयोगी श्वेता पांडेय से बातचीत में उन्होंने कहा था, \"डॉन की कामयाबी की तख़्ती काफ़ी भारी हो गई. लोगों की उम्मीदें बढ़ गईं. कोशि‍श हमेशा रही है कि पिछली फ़ि‍ल्म से बेहतर करूं, लेकिन स्टारकास्ट और बजट के अभाव में ऐसा नहीं हो सका.\"", "अमिताभ और चंद्रा बारोट की दोस्ती आज भी बरक़रार है. वो अमिताभ को 'टाइगर' बुलाते हैं. वे कहते हैं, \"रिश्ता एक बार ही बनता है और ताउम्र बना रहता है. एक बार मैं अल पचीनो की एक फ़ि‍ल्म देख रहा था कि मुझे 'शमिताभ' में अमिताभ का मोनोलॉग याद आया और रात में 4.30 बजे मैसेज किया, जिसका उसने तुरंत जवाब दिया.\"", "डॉन पर लौटें तो अमिताभ शोले, दीवार, चुपके चुपके जैसी सुपरहिट फ़िल्में दे चुके थे, लेकिन डॉन इस मायने में अहम है कि ज़ंजीर के बाद शायद डॉन पहली ऐसी सुपरहिट फ़िल्म थी जिसमें अमिताभ के साथ दूसरे हीरो नहीं थे.", "उस मायने में वन मैन इंडस्ट्री का जो तमगा अमिताभ बच्चन को मिला उसकी नींव मज़बूत डॉन से ही हुई.", "डॉन अपने टाइम की स्टाइलिश फ़िल्मों में से थी. जहाँ डाकूओं और साहूकारों का ज़माना था, वहीं इस फ़िल्म का विलेन एक स्टाइलिश डॉन था. अमिताभ की बेल बॉटम, पोलका डॉट वाली शर्ट और वेस्टकोट ज़बर्दस्त हिट थे.", "हालांकि मज़ेदार बात ये है कि जहां हिंदी फ़िल्मों में हर कुछ सीन में कपड़े बदल जाते हैं., फ़िल्म के लगभग आख़िरी एक घंटे (01.22.37) से लेकर आख़िर तक अमिताभ एक ही लिबास में दिखते हैं- बस पुलिस की भाग-दौड़ में शायद कहीं उनका कोट और बो टाई ग़ायब हो जाती है.", "रामाचंद्रन श्रीनिवासन कहते हैं, \"फ़िल्म का एक और मज़ेदार किस्सा ये है कि सरोज ख़ान ने इस फ़िल्म में साइड डांसर का रोल किया था. वो हर रोज़ टिकट लेकर एक ही सिनेमाघर में जाती थीं और डांस देखती थीं. कुछ दिनों के बाद मालिकों को जब पता चला कि क्यों ये रोज़ आती हैं तो उन्होंने सरोज ख़ान के लिए एक अलग सीट ही निकाल कर दी थी.\"", "डॉन में अमिताभ ही नहीं बाकी किरदार भी मकबूल थे. रोमा के रोल में ज़ीनत अमान को चुनौतीपूर्ण किरदार मिला जहाँ उनका काम सिर्फ़ रोमांस करना नहीं था. ", "जसजीत के रोल में प्राण बहुत ही अहम भूमिका में थे और उन दिनों हीरो से ज़्यादा फ़ीस कई बार उनकी होती थी. ", "किरदार चाहे कोई भी हो- डीएसपी डि सिल्वा बने इफ़्तेख़ार, वरदान बने ओम शिवपुरी, इंस्पेक्टर वर्मा बने सत्येन कप्पू, नारंग बने कमल कपूर, डॉन के गैंग मेंबर बने मैक (मैकमोहन) या डॉन की गर्लफ़्रेंड बनी अपर्णा चौधरी- सब यादगार थे.", "हेलेन ने भी फ़िल्म में छोटा-सा रोल किया था और उनका गाना 'ये मेरा दिल' सुपरहिट था. उस वक्त हेलेन की उम्र 40 के क़रीब हो चुकी थी. और ये वो दौर था जब हीरोइन या वैंप की उम्र तीस पार नहीं होनी चाहिए थे. ", "डॉन के लिए आशा भोसले और किशोर कुमार दोनों को फ़िल्मफेयर पुरस्कार मिला था.", "अगर स्क्रीनप्ले की बात करें तो दीवार, शोले या त्रिशूल में सलीम जावेद ने कई परतों वाले किरदार लिखे थे जिनमें सही और ग़लत के बीच की लकीर धुँधली होती नज़र आती है. उनकी तुलना में डॉन की कहानी कमोबेश सीधी सपाट है -लेकिन स्क्रीनप्ले में ज़बर्दस्त कसावट थी जिसे चंद्रा बरोट ने उम्दा तरीके से बनाया.", "डॉन की सफलता के बाद कई भाषाओं में इसे बनाया गया. ये वो समय था जब रजनीकांत भी तमिल फ़िल्मों में आ चुके थे. उन्हें सफलता भी मिली, लेकिन जब 1980 में तमिल में बिल्ला नाम से 'डॉन' की रीमेक बनी तो रजनीकांत सुपरस्टार बन गए.", "तेलुगू में एनटीआर (एनटी रामाराव) ने इसमें काम किया. मलयालम में मोहनलाल ने इस पर बनी रीमेक पर काम किया. पाकिस्तान में 'कोबरा नाम से ये फ़िल्म बनी. 2006 में शाहरुख़ ने 'डॉन' में काम किया और 2009 में तेलुगू में फिर से प्रभास के साथ इसे बनाया गया. ", "अमिताभ के 80वें जन्मदिन पर 2022 में जब 'डॉन' दोबारा सिनेमाघरों में रिलीज़ हुई तो लोग हॉल में नाचते-झूमते नज़र आए थे. ", "फ़िल्म निर्देशक मधुर भंडारकर ने इसका ज़िक्र करते हुए लिखा था कि उन्होंने बचपन में ये फ़िल्म सिनेमाघर में देखी थी और 44 साल बाद वो दोबारा सिनेमाहॉल में इसे देखने गए.", "फ़िल्म पठान के हिट होते ही लोगों ने शाहरुख़ और डॉन-3 ट्रेंड करवाना शुरू कर दिया था. पिछले साल अमिताभ बच्चन ने डॉन के पोस्टर और शाहरुख़ के साथ एक फ़ोटो शेयर की थी जिस पर लिखा था- उसी क्रम को बरक़रार रखते हुए डॉन. इसके सबने अपने-अपने मतलब निकाले.", "सोचा तो मैंने भी था कि अगर वाक़ई अमिताभ और शाहरुख़ एक साथ 'डॉन' सिरीज़ में नज़र आएं तो..."]}
{"Headline": "इरफ़ान ख़ान और अपने अब तक के सफर पर क्या-क्या बोले पीयूष मिश्रा", "Content": ["पीयूष मिश्रा बॉलीवुड के हरफनमौला कलाकारों में से एक हैं. एक लेखक, अभिनेता और गायक के तौर पर उन्होंने बॉलीवुड में अच्छा ख़ासा काम किया है. ", "वो गुलाल, गैंग्स ऑफ़ वासेपुर, मक़बूल जैसी फ़िल्मों का हिस्सा रह चुके हैं. ", "बीबीसी हिन्दी से ख़ास बातचीत में उन्होंने अपनी किताब के कुछ हिस्से साझा किए. ", "साथ ही अपनी निजी ज़िंदगी, इरफ़ान ख़ान से अपने संबंध के बारे में खुलकर बात की.", "वीडियो: सुप्रिया सोगले, बीबीसी हिन्दी के लिए"]}
{"Headline": "", "Content": []}
{"Headline": "राहुल गांधी, अरविंद केजरीवाल और पीएम मोदी पर क्या बोले मुनव्वर फ़ारूक़ी?", "Content": ["लॉकअप शो जीतने वाले कॉमेडियन मुनव्वर फ़ारूक़ी जल्दी ही गाना गाते नज़र आएंगे. ", "मुनव्वर को लोग उनकी कॉमेडी, उनकी शायरी और कंटेट क्रिएशन के लिए जानते हैं. लेकिन बहुत कम लोगों को ही पता होगा कि जब मुनव्वर मुंबई आए थे तो वो हर दिन 60 रुपये की दिहाड़ी पर काम करते थे. एक मुश्किल सफ़र के बाद एक बडे़ मुक़ाम पर पहुंचे मुनव्वर फ़ारूकी के साथ बीबीसी संवाददाता विकास त्रिवेदी की ख़ास बातचीत.", "वीडियो: शाहनवाज़ अहमद"]}
{"Headline": "अदा शर्मा को दिलाई 'द केरला स्टोरी' ने लोकप्रियता, लेकिन कितना जानते हैं आप उन्हें", "Content": ["रिलीज़ होते ही इस फ़िल्म ने कई विवादों को जन्म दिया. इन विवादों की सबसे बड़ी वजह थी फ़िल्म की कहानी.", "निर्देशक सुदीप्तो सेन की ये फ़िल्म केरल की उन हिंदू महिलाओं की कहानी है जिन्हें धर्मांतरण के बाद सीरिया ले जाया गया. ", "फ़िल्म के निर्माता और निर्देशक इसे सच्ची घटना से प्रेरित बता रहे हैं. ", "'द केरला स्टोरी' पर विवाद उस समय और बढ़ा जब इसकी चर्चा चुनावी सभाओं में होने लगी. ", "उत्तर प्रदेश, मध्य प्रदेश, हरियाणा जैसे राज्यों में इसे टैक्स फ़्री किया गया, वहीं पश्चिम बंगाल में ये फ़िल्म बैन कर दी गई. ", "तमिलनाडु के कई सिनेमाघरों में ये फ़िल्म प्रदर्शित ही नहीं की गई. केरल में भी फ़िल्म को बैन करने की मांग उठी थी, लेकिन हाई कोर्ट ने ऐसा करने से इनकार कर दिया था. ", "फ़िल्म केरला स्टोरी की चर्चा के बीच अभिनेत्री अदा शर्मा भी सुर्ख़ियों में आ गई हैं.", "फ़िल्म की कहानी तीन लड़कियों के इर्द-गिर्द घूमती है. ", "इसमें मुख्य किरदार निभाया है अभिनेत्री अदा शर्मा ने. ", "अदा शर्मा कई सालों से अभिनय करती आ रही हैं, लेकिन इससे पहले उन्हें कभी इतनी लोकप्रियता नहीं मिली.", "31 वर्षीय अदा मुंबई में ही पली-बढ़ीं. वो एक तमिल ब्राह्मण परिवार से हैं. ", "12वीं करने के बाद अदा शर्मा ने मॉडलिंग में क़दम रखा और साथ ही जिम्नास्ट बनने की भी ट्रेनिंग ली.", "वो कथक डांस के साथ-साथ सालसा डांस भी करती हैं. ", "उनका फ़िल्मी करियर इतना आसान नहीं रहा. बॉलीवुड में अपनी जगह बनाने से पहले उन्होंने तमिल और तेलुगू फ़िल्मों में काम किया.", "निर्देशक और निर्माता विक्रम भट्ट की 2008 में आई फ़िल्म '1920' से उनका बॉलीवुड फ़िल्मों का सफ़र शुरू हुआ. ", "अदा 'कमांडो 2', 'कमांडो 3' और 'हँसी तो फँसी' जैसी फ़िल्मों में अहम भूमिका निभा चुकी हैं.", "दक्षिण की फ़िल्मों में जितनी लोकप्रियता उन्हें मिली, उतनी हिंदी फ़िल्मों में नहीं मिली.", "अदा शर्मा कुछ वेब सिरीज़ जैसे 'पुकार', 'द हॉलीडे', 'पति पत्नी और पंगा', 'ऐसा वैसा प्यार' में काम कर चुकी हैं.  ", "अदा बॉलीवुड फ़िल्मों से 15 सालों से जुड़ी हैं.", "लेकिन इससे पहले कभी उनकी इतनी चर्चा नहीं हुई जितनी अब 'द केरला स्टोरी' की रिलीज़ के बाद हो रही है. ", "इन दिनों उनकी फ़िल्म और वो ख़ुद ख़ूब सुर्ख़ियों में हैं.", "हाल ही में अदा शर्मा ने ये जानकारी दी है कि उनका असली नाम अदा शर्मा नहीं है, बल्कि उन्होंने केवल स्क्रीन के लिए अपना नाम अदा रखा है. ", "एक यूट्यूबर को दिए इंटरव्यू में उन्होंने बताया कि उनका असली नाम चामुंडेश्वरी अय्यर है. ", "उन्होंने बताया कि ये बोलचाल की भाषा में थोड़ा कठिन नाम है, इसलिए उन्होंने अपना नाम बदलने का फ़ैसला लिया.", "अदा शर्मा को इंस्टाग्राम पर 73 लाख लोग फ़ॉलो करते हैं.", "वो अक्सर अपनी तस्वीरें और वीडियोज़ सोशल मीडिया पर शेयर करती रहती हैं. ", "उन वीडियोज़ में वो अपने क्लासिकल डांस से लेकर जिम्नास्टिक्स का हुनर दिखाती आई हैं.  ", "अपने इंस्टाग्राम पर वो सोलो ट्रैवलिंग के ज़िक्र करती हैं और अपनी नानी के साथ मिल कर कई दिलचस्प वीडियो भी बनाती आई हैं. ", "अदा इससे पहले ना कभी पर्सनल लाइफ़ को लेकर और ना ही कभी अपने फ़िल्मी करियर को लेकर इतनी सुर्ख़ियों में रही हैं.", "वे कभी किसी विवाद का हिस्सा नहीं रही हैं. ", "लेकिन 'द केरला स्टोरी' उनके जीवन में एक नया मोड़ लेकर आई है.", "उन्हें ना केवल लोग जान रहे हैं, बल्कि उनकी चर्चा भी बेहद ज़ोर-शोर से हो रही है.", "अदा शर्मा इन दिनों अपनी फ़िल्म के प्रमोशन में व्यस्त हैं. ", "इसलिए फ़िल्म के निर्देशक सुदीप्तो सेन और अदा शर्मा कई जगह जाकर अपनी फ़िल्म का प्रचार कर रहे हैं. ", "हाल ही में वे एक इवेंट के लिए तेलंगाना के करीमनगर जा रहे थे, लेकिन रास्ते में उनकी गाड़ी का एक्सीडेंट हो गया.", "इस कारण वो इवेंट रद्द हो गया.", "इस घटना की जानकारी देते हुए फ़िल्म के निर्देशक सुदीप्तो सेन ने ट्विटर पर लिखा था, ''हम एक कार्यक्रम में अपनी फ़िल्म के बारे में बात करने के लिए करीमनगर जा रहे थे, लेकिन दुर्भाग्य से इमरजेंसी हेल्थ इश्यू की वजह से हम वहाँ नहीं पहुँच पाए. मैं दिल से करीमनगर के लोगों से माफ़ी मांगता हूँ. ये फ़िल्म हमने अपनी बेटियों को बचाने के लिए बनाई है, प्लीज़ हमें सपोर्ट करते रहें.''", "वहीं अदा शर्मा ने भी सोशल मीडिया में इस दुर्घटना का ज़िक्र करते हुए ट्विटर पर लिखा कि 'फ़िक्र की कोई बात नहीं है, वो ठीक हैं.'", "उन्होंने लिखा, \"दोस्तों, हमारे एक्सीडेंट की ख़बर वायरल होने के बाद मेरे पास बहुत से लोगों के मैसेज आ रहे हैं. हमारी पूरी टीम और हम पूरी तरह स्वस्थ हैं. कोई बड़ा हादसा नहीं हुआ है. आप सभी का शुक्रिया.\"", "'द केरला स्टोरी' को लेकर लोगों की राय अलग-अलग है. जहाँ एक तरफ़ कुछ लोग इसे सही बता रहे हैं, तो दूसरी तरफ़ इसका कड़ा विरोध भी हो रहा है.", "फ़िल्म के निर्माता कई बार ये दावा कर चुके हैं कि उन्हें कई तरह की धमकियाँ मिल रही हैं.", "लेकिन क्या जान से मारने की धमकी अदा शर्मा को भी मिली है? ", "इस सवाल का जवाब हाल ही में अदा शर्मा ने एक इंटरव्यू के दौरान दिया.", "उन्होंने  बताया कि जिस तरह हमें लोगों का प्यार मिल रहा है, उसी तरह हमें लोगों की धमकियाँ भी मिल रही हैं. ", "अदा शर्मा ने कहा, \"हमारे फ़िल्म निर्माता कई बार इसका सामना कर रहे हैं. जान से मारने की धमकी मिलना डरावना है. मुझे पूरी दुनिया से बहुत प्यार मिल रहा है. लोगों का इतना प्यार देख मुझे लगता है कि मेरे चारों ओर एक अदृश्य चादर है जो मेरी रक्षा कर रही है. इसी वजह से मैं सुरक्षित महसूस करती हूँ.\"", "5 मई को 'द केरला स्टोरी' सिनेमाघरों में रिलीज़ हुई. ", "फ़िल्म में अदा शर्मा के अलावा योगिता बिहानी, सिद्धि इदनानी और सोनिया बालानी भी मुख्य भूमिका में नज़र आ रही हैं. ", "फ़िल्म के निर्माता हैं विपुल शाह और निर्देशक सुदीप्तो सेन हैं. ", "दिनभर: पूरा दिन,पूरी ख़बर", "17 मई को मुंबई में फ़िल्म के मेकर्स विपुल शाह, निर्देशक सुदीप्तो सेन और फ़िल्म की चारों अभिनेत्री अदा शर्मा, योगिता बिहानी, सिद्धि इदनानी और सोनिया बलानी मौजूद थीं. ", "यहाँ इनके अलावा केरल की 26 लड़कियाँ भी मौजूद थीं जिनके बारे में दावा किया जा रहा है कि उनका धर्म परिवर्तन किया गया. ", "अभिनेत्री अदा शर्मा ने शालिनी उन्नीकृष्णन उर्फ़ फ़ातिमा का किरदार निभाया है.", "मुंबई में हुए प्रेस कॉन्फ़्रेंस में अभिनेत्री अदा शर्मा ने उन लड़कियों के दुख को बयां करते हुए कहा, \"मेरे निर्देशक सुदीप्तो सेन ने एक वीडियो दिखाया था, जहाँ औरतों और बच्चों को टैंकर में वैसे ही भरा जा रहा था जिस तरह से हम वॉशिंग मशीन में हम कपड़े भरते हैं.''", "''इस प्रकार वे पूरे 16 घंटे इस टैंकर में सफ़र करती हैं. उन्हें साँस लेने में भी परेशानी होती है और जब उन्हें निकाला जाता है, वो आधी मर चुकी होती हैं. आप जो रिकॉर्ड की बात करते हैं, तो उनका कोई रिकॉर्ड नहीं होता.''", "''जिन बच्चों को आगे आतंकवादी बनाया जा सकता है, उन्हें रखते हैं और जिन महिलाओं को सेक्स ग़ुलाम बनाया जा सकता है, उन्हें भी रखते हैं. जो उन्हें नहीं चाहिए, उन्हें रेगिस्तान में छोड़ दिया जाता है.\" ", "अदा शर्मा ने कहा कि उन्हें इस बात का गर्व है कि उन्होंने इस कहानी को कहने की कोशिश की.", "इस फ़िल्म में तीन लड़कियों की कहानी को दिखाया गया है जिनका पहले ब्रेन वॉश के ज़रिए धर्म परिवर्तन कराया जाता है. ", "इसके बाद लड़कियों को चरमपंथी संगठन आईएसआईएस में शामिल होने के लिए मजबूर किया जाता है.", "फ़िल्म के ट्रेलर में पहले कहा गया था कि 32 हज़ार लड़कियों का धर्मांतरण करके उन्हें कथित इस्लामिक स्टेट में शामिल किया गया. ", "लेकिन बाद में फ़िल्म के निर्माता और निर्देशक ने 32 हज़ार लड़कियों वाला आँकड़ा हटाकर 'तीन लड़कियों की सच्ची कहानी' कर दिया था.", "'द केरला स्टोरी' ने पहले दिन से ही बॉक्स ऑफ़िस पर अपनी अच्छी पकड़ बना ली थी. ", "फ़िल्म को लेकर हो रहे विवादों के बीच कमाई के आँकड़े बढ़ते जा रहे हैं. ", "जाने-माने ट्रेड एनालिस्ट तरण आदर्श ने इंस्टाग्राम पर फ़िल्म के 11वें दिन की कमाई के आँकड़े शेयर किए हैं.  ", "उनके मुताबिक़, 'द केरला स्टोरी' की कुल कमाई अब तक 147.04 करोड़ रुपये है."]}
{"Headline": "'तारक मेहता का उल्टा चश्मा' पर सीधे चोट करने वाले विवाद", "Content": ["साल 2008 से लगातार चल रहे इस सीरियल को वर्षों तक लोगों का प्यार मिला है. इस सीरियल के कैरेक्टर एक समय इतने लोकप्रिय थे कि उनकी हैसियत किसी फ़िल्मी सितारों से कम नहीं थी.", "जेठालाल गड़ा, दया बेन, तारक भाई, बबीता जी, टप्पू, चंपक लाल, अय्यर भाई, रोशन सोढ़ी, हंसराज हाथी, भिड़े, नट्टू काका, बाघा, अब्दुल, पत्रकार पोपटलाल जैसे चरित्र लोगों की जुबान पर थे.", "ये सीरियल अब भी चल रहा है, लेकिन इसके कई मशहूर कलाकार सीरियल से अलग हो गए, तो कुछ अब इस दुनिया में नहीं हैं.", "कई बार ये सीरियल विवादों में भी आया. कुछ कलाकारों के साथ निर्माता-निर्देशक की नहीं बनी, तो एक मामले में पूर्व कलाकार ने यौन उत्पीड़न का आरोप तक लगाया.", "'तारक मेहता का उल्टा चश्मा' का प्रीमियर जुलाई 2008 में 'सब टीवी' पर हुआ था. ", "ये हास्य धारावाहिक मशहूर गुजराती लेखक तारक मेहता के गुजराती क्षेत्रीय मैगज़ीन के साप्ताहिक कॉलम \"दुनिया ने उढ़ा चस्मा\" से प्रेरित कॉमेडी शो है. ", "निर्माताओं ने 2001 में मैगज़ीन से राइट ख़रीदे, लेकिन बड़े-बड़े टीवी चैनल्स ने इसे लेने से इनकार कर दिया, क्योंकि उस दौर में सास-बहु वाले सीरियल्स का दबदबा था.", "निर्माताओं को क़रीब 8 साल इंतज़ार करना पड़ा, लेकिन उन्हें इंतज़ार का शानदार फल मिला. ", "सीरियल के केंद्र में गोकुलधाम सोसायटी और इसमें रहने वाले विभिन्न पृष्ठभूमि के लोगों का जीवन है. सोसायटी में रहने वाले लोगों ने धीरे-धीरे भारत के घरों में अपनी जगह बना ली. लोगों ने इस सीरियल पर जम पर अपना प्यार लुटाया.", "सामान्य लोग और उनकी सामान्य ज़िंदगी, हर दिन नई घटना और घटना के इर्द-गिर्द बुनी गई कहानियों ने लोगों के दिलों को छू लिया.", "सीरियल के मुख्य पात्र जेठालाल गड़ा और उनकी पत्नी दयाबेन के चरित्र को लोगों ने इतना पसंद किया कि कई बार इन कलाकारों को सार्वजनिक जगहों पर उनके असली नाम से नहीं बल्कि सीरियल के पात्र के रूप में बुलाया जाने लगा.", "यही हाल सीरियल के बाक़ी कलाकारों का भी था.", "शुरुआत में ये सीरियल सिर्फ़ दो साल के लिए बना था, लेकिन इसकी सफलता से निर्माता-निर्देशक का हौसला बढ़ा.", "अब इस सीरियल ने 15 साल पूरे कर लिए हैं और इसके 3600 से अधिक एपिसोड दिखाए जा चुके हैं.", "इस शो की लोकप्रियता इतनी थी कि इसे तेलुगु और मराठी भाषा में भी डब किया गया.", "2021 में शो के किरदारों से प्रेरणा लेते हुए एनीमेशन सिरीज़ 'तारक मेहता का छोटा चश्मा' भी शुरू हुआ था. ", "एक समय इस सीरियल की लोकप्रियता का ऐसा आलम था कि कई बार बड़े-बड़े फ़िल्मी सितारे अपनी फ़िल्म का प्रमोशन करने आते थे.", "इनमें सलमान ख़ान, शाहरुख़ ख़ान, अमिताभ बच्चन, ऋषि कपूर, ऋतिक रोशन, करीना कपूर और दीपिका पादुकोण तक शामिल थे.", "जहां एक तरफ़ सीरियल और इसके कलाकारों को लोकप्रियता मिली, वहीं ये सीरियल धीरे-धीरे विवादों से घिरता रहा.", "विवाद कभी सीरियल के कारण तो कभी सीरियल के कलाकारों के कारण हुआ. सबसे ताज़ा विवाद सीरियल की एक कलाकार जेनिफ़र मिस्त्री बंदीवाल से जुड़ा है. ", "जेनिफ़र ने निर्माताओं पर यौन उत्पीड़न का आरोप लगाया है. हालांकि निर्माताओं ने इन आरोपों को ख़ारिज किया है.", "तारक मेहता सीरियल में कई वर्षों से रोशन सोढ़ी का किरदार निभाने वाली जेनिफ़र ने हाल ही में पुलिस में शिकायत दर्ज करवाई है.", "इस शिकायत में उन्होंने निर्माता असित मोदी, सोहिल रमानी और जतिन बजाज पर यौन उत्पीड़न का आरोप लगाया है. ", "इसी साल मार्च में जेनिफ़र ने ये शो छोड़ दिया था. हालांकि सीरियल के निर्माताओं ने बयान जारी कर जेनिफ़र के आरोपों को निराधार कहा है.", "निर्माताओं का कहना है कि जेनिफ़र के व्यवहार के कारण उनका कॉन्ट्रैक्ट ख़त्म कर दिया गया है और इस कारण वे बदले की भावना से ये आरोप लगा रही हैं.", "शैलेश लोढ़ा ने तारक मेहता का उल्टा चश्मा में 14 साल तक तारक मेहता का किरदार निभाया.", "लेकिन पिछले साल अप्रैल में वे एकाएक सीरियल छोड़कर चले गए.", "सीरियल के चाहने वालों को इस पर भरोसा नहीं हुआ और सोशल मीडिया पर लोग उनकी वापसी की मांग करने लगे.", "सीरियल के प्रमुख पात्र जेठालाल के दोस्त और लेखक तारक मेहता के किरदार के रूप में शैलेश काफ़ी लोकप्रिय हुए थे.", "हर समस्या के समाधान के लिए जेठालाल का तारक मेहता के पास पहुंचना और तारक मेहता का उन्हें समस्याओं से निकाल देना, दर्शकों को ख़ूब रास आता था.", "बाद में ये बात सामने आई कि शैलेश ने निर्माताओं के साथ मनमुटाव के कारण शो छोड़ दिया था. मामला था बकाया पैसे के भुगतान का. शैलेश लोढ़ा ने इस साल अप्रैल में निर्माताओं के ख़िलाफ़ मुक़दमा दायर किया.", "मामला अदालत के सामने विचाराधीन है. लेकिन निर्माता सोहेल रमानी ने कहा है कि शैलेश को सूचित कर दिया गया है कि वे दस्तावेज़ पर साइन करके अपना भुगतान ले जाएं.", "ये पहली बार नहीं हुआ है कि सीरियल के निर्माताओं पर कलाकारों ने पेमेंट ना देने का आरोप लगाया हो.", "इससे पहले सीरियल में शैलेश लोढ़ा के किरदार तारक मेहता की धर्मपत्नी बनीं अंजलि मेहता का किरदार निभाने वाली नेहा मेहता ने भी ऐसे ही आरोप लगाए थे.", "नेहा भी 2020 में शो छोड़कर चली गई थीं. इस मामले में भी निर्माताओं ने बयान जारी कर बताया कि सीरियल की पॉलिसी के मुताबिक़ कॉन्ट्रैक्ट पर साइन करने के बाद ही फ़ाइनल सेटलमेंट होता है.", "मार्च 2020 में तारक मेहता के एक एपिसोड में मुंबई की भाषा हिंदी बताने पर राज ठाकरे की महाराष्ट्र नवनिर्माण सेना ने धमकी दी थी. ", "दरअसल इस सीरियल के एक एपिसोड में चंपकलाल का किरदार निभाने वाले अमित भट्ट के एक डायलॉग से ये विवाद खड़ा हुआ था.", "इसमें अमित भट्ट ने हिंदी को मुंबई की आम भाषा कह दिया था. राज ठाकरे की महाराष्ट्र नवनिर्माण सेना ने इस पर कड़ी आपत्ति जताई थी.", "एमएनएस ने निर्माताओं को चेतावनी दी कि वे इस मामले पर तुरंत माफ़ी मांगें. बाद में शो के निर्माताओं और कलाकारों ने माफ़ी मांगी और तब जाकर मामला शांत हुआ.", "विवादों से दूर रहने वाले दिलीप जोशी भी विवादो के घेरे में आ गए थे. शो में जेठालाल का किरदार निभाने वाले दिलीप जोशी का डायलॉग 'ए पागल औरत' काफ़ी चर्चित था.  ", "लेकिन इस डायलॉग पर महिला संगठनों ने आपत्ति जताई कहा कि ये डायलॉग महिलाओं के लिए अपमानजनक है. ", "इस विरोध के बाद निर्माताओं ने तय किया कि जेठालाल ये डायलॉग कभी नहीं बोलेंगे.", "शो में बबीता जी का किरदार निभाने वाली मुनमुन दत्ता ने मई 2021 में एक मेकअप वीडियो में जातिसूचक शब्द का प्रयोग किया, जिस पर सोशल मीडिया में हंगामा मच गया.", "उन्हें शो से बाहर निकलने की मांग की गई. उन पर अनुसूचित जाति और अनुसूचित जनजाति एक्ट के तहत कई एफ़आईआर दर्ज हुए.", "वीडियो पोस्ट करने के दूसरे ही दिन उन्होंने सोशल मीडिया पर माफ़ी मांगी.", "इस विवाद के बाद मुनमुन कुछ समय तक शो में नहीं दिखी, जिससे अफ़वाह फैलने लगी कि उन्हें शो से निकाल दिया गया है. लेकिन निर्माताओं ने इन अफ़वाहों को झूठा कहा और कुछ समय बात मुनमुन बबीता जी के किरदार में दोबारा दिखीं.", "इस विवाद के बाद निर्माताओं ने सीरियल के सभी कलाकारों से एक कॉन्ट्रैक्ट पर हस्ताक्षर कराए, जिसमें उन्हें अभद्र भाषा के इस्तेमाल के साथ-साथ जाति या धर्म पर किसी तरह टिप्पणी की भी मनाही थी.", "साल 2021 के सितंबर महीने में मुनमुन दत्ता और शो में टप्पू का किरदार निभाने वाले राज अनादकत के साथ आई एक तस्वीर ने भी विवाद खड़ा कर दिया.", "सोशल मीडिया पर उन दोनों के प्रेम संबंध की अफ़वाह उड़ने लगी. मुनमुन को काफ़ी ट्रोल किया गया.", "लेकिन मुनमुन ने इस पर कड़ी आपत्ति जताई और इन ख़बरों से इनकार किया. उन्होंने इसे रूढ़िवादी सोच कहा और मीडिया को भी ज़िम्मेदार ठहराया.", "तारक मेहता का उल्टा चश्मा शो की सबसे बड़ी ख़ासियत कलाकार रहे, जिन्होंने किरदार को परदे पर जिया और दर्शकों से ख़ास रिश्ता बनाया. ", "बदलते समय और निर्माताओं से अनबन के कारण कई कलाकार शो से अलग हुए. लेकिन कई कलाकारों के निधन के कारण भी शो की लोकप्रियता को झटका लगा.", "सबसे पहले चर्चा दिशा वकानी यानी दयाबेन की.", "सीरियल की सबसे चर्चित किरदार दयाबेन की भूमिका दिशा वकानी ने निभाया था.", "लेकिन 2017 से वे सीरियल का हिस्सा नहीं थीं. सीरियल के निर्माताओं ने लंबे समय तक दर्शकों को बार-बार इस भ्रम में रखा कि दिशा वकानी की वापसी होगी. लेकिन ऐसा हुआ नहीं. ", "सीरियल का एक अहम किरदार का एकाएक चला जाना और निर्माताओं का उन्हें रिप्लेस न कर पाना दर्शकों की निराशा की वजह रहा.", "दिशा वकानी ने 2017 में मैटरनिटी लीव ली थी और फिर वापस नहीं लौटीं. ऐसी भी ख़बरें आई कि दिशा पेमेंट बढ़ाने की मांग रखी थी, लेकिन इसकी पुष्टि नहीं हो पाई.", "सीरियल में डॉ. हाथी का किरदार निभाने वाले कवि कुमार आज़ाद भी काफ़ी लोकप्रिय थे.", "अपने भारी-भरकम शरीर के साथ शो में कॉमेडी करने वाले कवि कुमार आज़ाद की 2018 में मौत हो गई.", "सीरियल के एक लोकप्रिय किरदार का असमय चले जाना दर्शकों को बड़ा झटका दे गया.", "उनके बाद निर्मल सोनी ने डॉ. हाथी का किरदार निभाया. लेकिन वे वो लोकप्रियता हासिल नहीं कर पाए, जो कवि कुमार को मिली थी.", "सीरियल में जेठालाल की दुकान पर काम करने वाले नट्टू काका का चरित्र दर्शकों को बहुत पसंद आता था.", "निर्माताओं ने सीरियल की कई कहानियां जेठालाल की दुकान पर तैयार कीं. वजह थी जेठालाल और नट्टू काका के बीच का संवाद. ", "इस संवाद ने लोगों को हंसने का ख़ूब मौक़ा दिया. नट्टू काका के साथ उनके सहयोगी बाघा ने भी ऐसे मौक़े को और रोचक बनाया.", "नट्टू काका यानी घनश्याम नायक असली जीवन में भी थियेटर का हिस्सा था, जो उनके अभिनय में दिखता था.", "लेकिन 2021 में वे कैंसर से जंग हार गए. नट्टू काका के निधन से भी सीरियल को बड़ा झटका लगा. एक के बाद एक पुराने कलाकारों का सीरियल से जाना और कुछ की मौत ने सीरियल को झटका दिया.", "सीरियल में जेठालाल और दया बेन के बेटे टप्पू के रूप में भव्य गांधी को दर्शकों से बहुत प्यार मिला. ", "टप्पू की सेना शो में बहुत मशहूर हुई. क़रीब नौ साल तक शो में बतौर बाल कलाकार काम करने के बाद भव्य गांधी ने शो को 2017 में अलविदा कह दिया.", "वो बतौर कलाकार और आगे बढ़ना चाहते थे, जो उन्हें शो में रहकर नहीं मिल रहा था. इसलिए उन्होंने शो छोड़ अपने करियर की दूसरी पारी शुरू की. ", "उन्हें टप्पू के तौर पर रिप्लेस किया राज अनादकट ने. दर्शकों ने राज अनादकट को टप्पू के रूप में अपना लिया, लेकिन छह साल शो में रहने के बाद 2022 में अलविदा कह दिया.", "तारक मेहता का उल्टा चश्मा ने क़रीब नौ साल तक बिना किसी बड़े विवाद के दर्शकों के बीच अपना दबदबा क़ायम रखा.", "किरदारों में जेठालाल और दया बेन का किरदार सबसे अधिक लोकप्रिय रहा. ", "लेकिन 2017 से इस सीरियल की गति उस वक्त से लड़खड़ाने लगी, जब दिशा वकानी ने शो छोड़ा. उसके बाद न सिर्फ़ कई कलाकारों ने शो छोड़ा, बल्कि कई विवाद भी हुए.", "क़रीब एक दशक तक लोगों के दिलो में राज करने वाले तारक मेहता का उल्टा चश्मा के लोकप्रिय किरदार अब बदल चुके हैं.", "लेकिन दर्शक अपने पसंदीदा कलाकरों के निभाए किरदारों को भूल नहीं पाए हैं. नए कलाकार उनकी कमी को पूरा नहीं कर पा रहे हैं.", "एक समय इतने बड़े-बड़े फ़िल्मी कलाकार अपनी फ़िल्म प्रोमोट करने आया करते थे, लेकिन अब ऐसा नहीं होता.", "अब देखना ये है कि विवादों और कलाकारों से मनमुटाव से ये सीरियल उबर पाता है या नहीं."]}
{"Headline": "विदेश में क्रेडिट कार्ड का इस्तेमाल होगा महंगा, देना पड़ेगा 20 फ़ीसदी का टैक्स- प्रेस रिव्यू", "Content": ["इसके तहत देश के बाहर इस्तेमाल किए गए क्रेडिट कार्ड पर अब 20 फ़ीसदी का टीसीएस (टैक्स कलेक्टेड ऐट सोर्स) लगाया जाएगा.", "इस ख़बर को दिल्ली से छपने वाले कई अख़बारों ने प्रमुखता से छापा है. आज प्रेस रिव्यू में शुरुआत करते हैं इसी ख़बर से.", " ने लिखा है कि लिबरलाइज़्ड रेमिटेन्स स्कीम के तहत कोई भी भारतीय नागरिक रिज़र्व बैंक की इजाज़त लिए बग़ैर विदेश में सालाना ढाई लाख डॉलर यानी क़रीब दो करोड़ रुपये तक खर्च कर सकता है. ", "डेबिट कार्ड या फ़ोरेक्स कार्ड से पैसों का लेन-देन या बैंक ट्रांसफ़र इस दायरे में आता है, अब क्रेडिट कार्ड से होने वाले लेन-देन को भी इसमें जोड़ दिया गया है.", "अख़बार ने लिखा है कि ये व्यवस्था इसी साल एक जुलाई से लागू होगी. ", "घूमने के लिए विदेश जाने वाले लोग अक्सर तय सीमा (ढाई लाख डॉलर) से अधिक की ख़रीदारी के लिए क्रेडिट कार्ड का इस्तेमाल करते हैं क्योंकि इससे होने वाला ख़र्च एलआरसी के दायरे में नहीं आता. लेकिन नए नियमों के आने के बाद अब उन्हें इस पर सरकार को टैक्स देना पड़ेगा.", "हालांकि वित्त मंत्रालय ने कहा है कि मेडिकल और शिक्षा से जुड़े खर्च इसमें शामिल नहीं होंगे.", "अख़बार के अनुसार, इसके बाद ये फ़ैसला रिज़र्व बैंक की सलाह पर लिया गया है. ", " ने अपनी रिपोर्ट में लिखा है कि संसद में वित्त विधेयक 2023 पेश करते हुए वित्त मंत्री निर्मला सीतारमण ने रिज़र्व बैंक से गुज़ारिश की थी कि वो देखें कि क्या विदेश में क्रेडिट कार्ड के इस्तेमाल को एलआरएस स्कीम के तहत लाया जा सकता है.", "हालांकि नियमों मे किए गए बदलावों के अनुसार, ख़रीदारी के लिए अगर रेज़िडेंट फ़ॉरेन करेंसी यानी आरएफ़सी अकाउंट का इस्तेमाल किया गया तो ये एलआरसी के दायरे में नहीं आएगा.", "दिनभर: पूरा दिन,पूरी ख़बर", "इससे जुड़ी एक रिपोर्ट ", " ने भी छापी है जिसमें कहा गया है कि इसका सीधा असर विदेश भ्रमण पर जाने वाले लोगों पर पड़ेगा. ", "अख़बार लिख़ता है कि इसके बाद अब विदेश में होने वाले हर ख़र्च के लिए क्रेडिट कार्ड कंपनियां 20 फ़ीसदी का टैक्स काट लेंगी जो वो सरकार के पास जमा कर देंगी. ", "यानी विदेश जाने से पहले होटल बुकिंग हो या कार की बुकिंग, विदेशी वेबसाइट से सामान की ख़रीदारी हो या फिर विदेश भ्रमण के दौरान कॉफ़ी या नाश्ते पर क्रेडिट कार्ड से हुआ ख़र्च, इन सभी लेन-देन में क्रेडिट कार्ड कंपनियां टैक्स पहले से काट लेंगी. ", "बाद में तय सीमा के भीतर हुए ख़र्च को आप सरकार से क्लेम कर सकेंगे.", "जानकारों के हवाले से अख़बार ने लिखा है कि बाद में आपको आपके पैसे तो मिल जाएंगे, विदेश भ्रमण की प्लानिंग के दौरान ही आपका ख़र्च बढ़ चुका होगा.", "अख़बार लिखता है कि लोग क्रेडिट कार्ड के ज़रिए होने वाले ऑनलाइन पेमेन्ट करने से हिचकेंगे, हो सकता है कि वो ख़रीदारी के लिए कैश में विदेशी मुद्रा अपने पास रखना चाहें. अख़बार ये भी लिखता है कि इससे अवैध हवाला चैनलों का इस्तेमाल बढ़ सकता है.", "मंगलवार को सरकार ने फ़ॉरेन एक्सचेंज मैनेजमेन्ट रूल्स के नए नियम जारी किए हैं, जिसमें क्रेडिट कार्ड के इस्तेमाल से होने वाले खर्च को एलआरएस के दायरे से दूर रखने वाले हिस्से को हटा दिया गया है. ", "धरोहरों की चोरी से जुड़े मामलों पर संसद की स्टैन्डिंग कमिटी ने कहा है कि कोहिनूर हीरे को वापस लाने में किसी तरह की रुकावट नहीं होनी चाहिए.", "ये हीरा 1850 के दशक की शुरूआत में भारत से ले जाया गया था और अब ब्रिटेन के सम्राट के ताज में लगा हुआ है.", "में छपी एक रिपोर्ट के अनुसार, वाईआरएस कांग्रेस के सांसद विजय साई रेड्डी के नेतृत्व में संसदीय कमिटी ने कोहिनूर की वापसी को लेकर कई लोगों से बात की है. ", "अख़बार के अनुसार, संस्कृति मंत्रालय के एक अधिकारी ने कमिटी को बताया कि सरकार चोरी हुई देश की धरोहरों को वापस लाने की पूरी कोशिश कर रही है, लेकिन कोहिनूर का मामला दूसरों से अलग है क्योंकि ये चोरी नहीं हुआ था, बल्कि ख़ुद महाराजा दलीप सिंह ने 1894 में हुए शांति समझौते के दौरान ये हीरा ब्रितानी शासकों को दे दिया था.", "उत्तर प्रदेश के मुज़्ज़फ्फरपुर के बालाजी धाम मंदिर में दर्शनों के लिए आने वाले श्रद्धालुओं के लिए नया ड्रेस कोड लागू किया गया है. साथ ही मंदिर में ग़ैर-हिन्दू के प्रवेश पर पाबंदी भी लगाई गई है.", " में छपी रिपोर्ट के अनुसार मंदिर में जीन्स, मिनी स्कर्ट, बरमूडा, मोज़े, चमड़े की बेल्ट पहनकर आने पर रोक लगा दी गई है. मंगलवार को इससे संबंधित पोस्टर मंदिर परिसर में लगाए गए हैं.", "कुछ वक्त बाद ये पोस्टर वहां से हटा लिए गए थे. बाद में मंदिर की प्रबंधक कमिटी ने कहा है कि साफ़ और बड़े-बड़ेअक्षरों में पोस्टर बना कर फिर लगाए जाएंगे.", "अलीगढ़ मंदिर के पुजारी योगी कौशलनाथ ने अख़बार से कहा कि प्रबंधक कमिटी ने मंदिर में ग़ैर-हिन्दू लोगों के प्रवेश पर रोक लगाने का फ़ैसला किया है.", "उन्होंने कहा कि 'ईश्वर की पूजा शालीन कपड़ों में की जानी चाहिए, न कि ऐसे कपड़ों में जिससे दूसरे श्रद्धालुओं का ध्यान आपकी तरफ आकर्षित हो.'", "गुरुवार को सुप्रीम कोर्ट ने ये कहते हुए विवादित फ़िल्म 'द केरला स्टोरी' को पश्चिम बंगाल में दिखाने पर लगी रोक हटा दी और कहा कि एक डिस्क्लेमर के साथ इसे दिखाया जा सकता है.", " ने अपनी एक रिपोर्ट में लिखा है कि कोर्ट ने फ़िल्म के प्रोड्यूसरों से कहा है कि वो इस फ़िल्म में ये डिस्क्लेमर जोड़ें कि ये \"एक काल्पनिक कहानी है\" और इस दावे की पुष्टि के लिए कोई पुख़्ता सबूत नहीं मिले हैं कि 32,000 हिंदू और ईसाई लड़कियों का धर्म परिवर्तन कर उन्हें मुसलमान बनाया गया.", "चीफ़ जस्टिस डीवाई चंद्रचूड़ की अध्यक्षता वाली तीन जजों की बेंच ने कहा कि पश्चिम बंगाल सरकार ने फ़िल्म पर जो रोक लगाई है उसमें कई ख़ामियां हैं. ", "कोर्ट ने कहा कि डिस्क्लेमर फ़िल्म की शुरुआत में लगाया जाना चाहिए. कोर्ट ने इसके लिए 20 मई के शाम पांच बजे तक की समयसीमा दी है."]}
{"Headline": "फ़िल्म 'एक बंदा काफ़ी है' में मनोज बाजपेयी ने निभाया है इस वकील का किरदार", "Content": ["ओटीटी चैनल ज़ी फ़ाइव पर 23 मई को कथित तौर पर आसाराम केस से जुड़ी फ़िल्म 'एक बंदा काफ़ी है' रिलीज़ हुई. ", "फ़िल्म में अभिनेता मनोज बाजपेयी ने इस मामले से जुड़े वकील पीसी सोलंकी का किरदार निभाया है. फ़िल्म को लेकर कई विवाद भी सामने आए हैं और ख़ुद पीसी सोलंकी इस मामले को लेकर कोर्ट पहुंच गए हैं. ", "पेशे से वकील पीसी सोलंकी राजस्थान के जोधपुर शहर के उम्मेद चौक के पास तंग गलियों में रहते हैं. इन्हीं तंग गलियों से होते हुए हम पीसी सोलंकी के घर पहुंचे जहां वह अपनी 82 वर्षीय माँ और 15 वर्षीय बेटे के साथ रहते हैं. ", "सामान्य-सी क़द काठी और सरल स्वभाव के पीसी सोलंकी पढ़ाई-लिखाई को अपना पैशन बताते हैं. ", "अपनी शुरुआती शिक्षा के बारे में सोलंकी कहते हैं, \"मैंने अपनी स्कूली पढ़ाई जोधपुर से ही की है. इसके बाद बीकॉम, एलएलबी, एलएलएम, सिक्योरिटी एनालिसिस एंड पोर्टफ़ोलियो डिसीज़न में पीजी डिप्लोमा, एक अन्य डिप्लोमा में गोल्ड मेडलिस्ट रहा. लॉ के आर्टिकल्स और एक क़िताब भी लिखी है.\"", "रिपोर्ट: मोहर सिंह मीणा, बीबीसी के लिए", "वीडियो एडिटिंग: मनीष जालुई"]}
{"Headline": "BBC Hindi: बीते हफ़्ते की वो ख़बरें, जो शायद आप मिस कर गए", "Content": ["उम्मीद है कि आप अच्छे होंगे, खुश होंगे. ", "हम जानते हैं कि रोज़मर्रा की आपा-धापी के बीच आपके लिए देश-दुनिया की हर ख़बर पर नज़र रखना मुश्किल होता होगा.", "ऐसे में हम लाए हैं बीते सप्ताह की कुछ दिलचस्प और अहम ख़बरें, जिन पर शायद आपकी नज़र ना गई हो.", "ये पाँच ख़बरें आपने पढ़ लीं तो ये समझिए कि आप पूरी तरह से अपडेटेड हो गए.", "उषा, नूर और मान के घर उनके पति नहीं चलाते हैं. रूढ़िवादी परंपरा को कैसे बदल पा रही हैं ये औरतें और उनकी बढ़ती तादाद से कैसे बदल रहा है भारत?", "\"अब हम औरतों को भी सब हमारे नाम से जानते हैं.\"", "जब उषा देवी ने मुझसे ये कहा तो पहले-पहल मैं इसकी अहमियत समझ नहीं पाई.", "दरअसल, स्कूल में टीचर को हमेशा मिसेज़ भंडारी-मिसेज़ कंवर बुलाने का रिवाज़ रहा है.", "घर में जब कभी कोई न्यौता आया तो उस पर भी घर के मुखिया के नाम के अलावा बाकी सब नाम, 'सपरिवार' में शामिल रहे हैं.", "पड़ोस में रहने वाली आंटी को भी सब मिश्रा आंटी या अभिषेक की मम्मी ही बुलाते रहे हैं.", "मिश्रा जी का नाम उनकी शादी के बाद नहीं बदला. और इस बात पर ध्यान नहीं दिया गया कि उनका नाम अपने नाम के साथ जोड़ने में मिसेज़ मिश्रा को अपने मां-बाप से मिला उपनाम छोड़ना पड़ा, जिसका उन्हें मलाल भी हो सकता है. पूरी कहानी ", ".", "ओटीटी चैनल ज़ी फ़ाइव पर 23 मई को कथित तौर पर आसाराम केस से जुड़ी फ़िल्म 'एक बंदा काफ़ी है' रिलीज़ हुई.", "फ़िल्म में अभिनेता मनोज बाजपेयी ने इस मामले से जुड़े वकील पीसी सोलंकी का किरदार निभाया है.", "फ़िल्म को लेकर कई विवाद भी सामने आए हैं और ख़ुद पीसी सोलंकी इस मामले को लेकर कोर्ट पहुंच गए हैं.", "पेशे से वकील पीसी सोलंकी राजस्थान के जोधपुर शहर के उम्मेद चौक के पास तंग गलियों में रहते हैं.", "मनोज बाजपेयी की मुख्य भूमिका वाली फ़िल्म का ज़्यादातर हिस्सा अदालती कार्यवाही पर केंद्रित है. जिसमें अभियुक्त का किरदार आसाराम बापू से मिलता जुलता है.", "फ़िल्म में अभियुक्त के ख़िलाफ़ लगे दुष्कर्म के आरोपों को लेकर अदालती सुनवाई और गवाहों की कथित तौर पर हत्या से लेकर केस कमज़ोर करने के लिए दिए गए प्रलोभनों और धमकियों के बारे में दिखाया गया है. पूरी कहानी ", ".", "प्रधानमंत्री नरेंद्र मोदी ने आज 28 मई को संसद के नए भवन का उद्घाटन किया.", "कांग्रेस समेत 19 विपक्षी पार्टियों ने नई संसद के उद्घाटन समारोह का बायकॉट करने का फैसला किया है. उनका कहना है कि इसका उद्घाटन प्रधानमंत्री नरेंद्र मोदी की जगह राष्ट्रपति द्रौपदी मुर्मू के हाथों से होना चाहिए.", "नए संसद भवन पर हो रही राजनीति से अलग कुछ ऐसे सवाल भी हैं जिनके जवाब सोशल मीडिया से लेकर गूगल तक पर खोजे जा रहे हैं.", "नई संसद कैसी दिखाई देगी, आख़िर इसकी ज़रूरत क्यों पड़ी, इसे किसने बनाया और अब क्या पुरानी संसद को तोड़ दिया जाएगा? पूरी कहानी ", ".", "'आर्टिफ़िशियल इंटेलिजेंस से इंसानी वजूद को ख़तरा हो सकता है.' कई विशेषज्ञों ने इसे लेकर आगाह किया है. ऐसी चेतावनी देने वालों में ओपनएआई और गूगल डीपमाइंड के प्रमुख शामिल हैं.", "इसे लेकर जारी बयान 'सेंटर फ़ॉर एआई सेफ़्टी' के वेबपेज़ पर छपा है. कई विशेषज्ञों ने इस बयान के साथ अपनी सहमति जाहिर की है.", "विशेषज्ञों ने चेतावनी देते हुए कहा है, \"समाज को प्रभावित कर सकने वाले दूसरे ख़तरों, मसलन महामारी और परमाणु युद्ध के साथ साथ एआई (आर्टिफ़िशियल इंटेलिजेंस) की वजह से वजूद पर मौजूद ख़तरे को कम करना वैश्विक प्राथमिकता होनी चाहिए.\"", "लेकिन कई लोगों की राय है कि इसके डर को बढ़ा चढ़ाकर बताया जा रहा है. पूरी कहानी ", ".", "संयुक्त राष्ट्र के अनुसार चीन को पीछे छोड़ते हुए भारत पृथ्वी का सबसे अधिक आबादी वाला देश बन गया है.", "अब सबसे बड़ा सवाल है कि क्या वो एक वैश्विक सुपर पावर के तौर पर अपने ताक़तवर पड़ोसी की बराबरी या उसे पीछे भी छोड़ सकता है?", "अर्थव्यवस्था के आकार, भूराजनैतिक दबदबे और सैन्य ताक़त के मामले में बीजिंग अभी बहुत आगे है. लेकिन एक्सपर्ट का कहना है कि यह तस्वीर बदल रही है.", "अर्थशास्त्र में 2001 के नोबल पुरस्कार विजेता माइकल स्पेंस का मानना है कि भारत का वक़्त आ चुका है. पूरी कहानी ", "."]}
{"Headline": "एक बंदा काफ़ी है: मनोज बाजपेयी ने जिन पीसी सोलंकी का किरदार निभाया, वो क्यों हैं नाराज़?", "Content": ["फ़िल्म में अभिनेता मनोज बाजपेयी ने इस मामले से जुड़े वकील पीसी सोलंकी का किरदार निभाया है. ", "फ़िल्म को लेकर कई विवाद भी सामने आए हैं और ख़ुद पीसी सोलंकी इस मामले को लेकर कोर्ट पहुंच गए हैं.", "पेशे से वकील पीसी सोलंकी राजस्थान के जोधपुर शहर के उम्मेद चौक के पास तंग गलियों में रहते हैं. ", "इन्हीं तंग गलियों से होते हुए हम पीसी सोलंकी के घर पहुंचे जहां वह अपनी 82 वर्षीय माँ और 15 वर्षीय बेटे के साथ रहते हैं. ", "सामान्य सी क़द काठी और सरल स्वभाव के पीसी सोलंकी पढ़ाई-लिखाई को अपना पैशन बताते हैं.", "अपनी शुरुआती शिक्षा के बारे में सोलंकी कहते हैं, \"मैंने अपनी स्कूली पढ़ाई जोधपुर से ही की है. इसके बाद बीकॉम, एलएलबी, एलएलएम, सिक्योरिटी एनालिसिस एंड पोर्टफ़ोलियो डिसीज़न में पीजी डिप्लोमा, एक अन्य डिप्लोमा में गोल्ड मेडलिस्ट रहा. लॉ के आर्टिकल्स और एक क़िताब भी लिखी है.\"", "दिनभर: पूरा दिन,पूरी ख़बर", "मनोज बाजपेयी की मुख्य भूमिका वाली फ़िल्म का ज़्यादातर हिस्सा अदालती कार्यवाही पर केंद्रित है. जिसमें अभियुक्त का किरदार आसाराम बापू से मिलता जुलता है.", "फ़िल्म में अभियुक्त के ख़िलाफ़ लगे दुष्कर्म के आरोपों को लेकर अदालती सुनवाई और गवाहों की कथित तौर पर हत्या से लेकर केस कमज़ोर करने के लिए दिए गए प्रलोभनों और धमकियों के बारे में दिखाया गया है. ", "फ़िल्म की शुरूआत दिल्ली के कमला नगर पुलिस थाने में पीड़िता की ओर से शिकायत दर्ज कराने से होती है जिसके बाद आसाराम जैसे दिखने वाले किरदार की गिरफ़्तारी होती है. फ़िल्म में क़रीब आधा घंटे के बाद कोर्ट में पीसी सोलंकी की एंट्री होती है.", "दिखाया जाता है कि अभियुक्त की ओर से पैरवी कर रहे अधिवक्ता पीड़िता को बालिग़ बताते हुए पोक्सो हटाने के लिए ज़िरह करते हैं. लेकिन पीसी सोलंकी ये साबित कर देते हैं कि इस केस में पोक्सो की धाराएं लगनी चाहिए. ", "इस तरह 2013 से चलती हुई अदालती कार्यवाही 2018 तक पहुंचती है और जिस दिन अदालत को अपना फ़ैसला सुनाना होता है, उस दिन पीसी सोलंकी एक कहानी सुनाते हुए रामायण का ज़िक्र करते हैं.", "पीसी सोलंकी का किरदार निभा रहे मनोज बाजपेयी कोर्ट में कहते हैं, \"यह रावण है, इसे कतई नहीं छोड़ा जाना चाहिए. इसने गुरु भक्ति के साथ विश्वासघात किया है. मासूम बच्चों के साथ विश्वासघात किया है.\"", "मनोज बाजपेयी ने एक टीवी इंटरव्यू में इसे अपने जीवन की सबसे अच्छी फ़िल्मों में से एक बताया है.", "एक ओर यह फ़िल्म चर्चा में है. दूसरी ओर, एडवोकेट पीसी सोलंकी इस फ़िल्म को लेकर ख़ासे नाराज़ हैं. वह बेहद हैरानी भरे लहजे में कहते हैं, \"फ़िल्म में काफ़ी ऐसी बातें बताई गई हैं, जो सत्य नहीं हैं.\"", "\"मैंने जो केस लड़ा था, उसी को लेकर यह फ़िल्म बनाई गई है. इसमें मेरा नाम भी इस्तेमाल किया गया है.\"", "\"मैंने इस संबंध में कोर्ट में केस किया है. इस केस में प्रोड्यूसर, जी फ़ाइव और जिनके साथ मेरा अनुबंध हुआ था, उन सब लोगों को नोटिस जारी हो गए हैं. उन्होंने जवाब देने के लिए वक़्त मांगा है.\"", "\"फिल्म को लेकर हुए एग्रीमेंट में मैंने बायोपिक और लाइफ़ स्टोरी राइट्स दिए थे. लेकिन, फिल्म में मेरे बचपन या जीवन से जुड़ी कोई बात नहीं है. बस एक केस को लेकर पूरी फ़िल्म बनाई गई है.\"", "सोलंकी दावा करते हैं कि उनसे इस फिल्म की स्क्रिप्ट भी फ़ाइनल नहीं करवाई गई थी.", "सोलंकी बीबीसी को एग्रीमेंट समेत कई दस्तावेज़ दिखाते हुए कहते हैं, \"एग्रीमेंट की सभी शर्तों का उल्लंघन करते हुए यह फ़िल्म बनाई गई है, इसलिए मैंने कोर्ट में केस किया है.\"", "पीसी सोलंकी कहते हैं, \"फ़िल्म के बाद जोधपुर कोर्ट में एक याचिका लगी है कि आसाराम बापू को रावण बता दिया गया है. लेकिन, इस पूरे केस में मैंने कभी उन्हें ऐसा कुछ नहीं कहा है.\"", "एडवोकेट पीसी सोलंकी के ख़िलाफ़ लगाए आरोप पर फ़िल्म से जुड़े लोगों से पक्ष जानने का प्रयास किया गया है. ", "लेकिन, रिपोर्ट लिखे जाने तक उनका जवाब नहीं मिल सका है, जवाब आते ही इस कहानी को अपडेट किया जाएगा.", "भारत में पोक्सो कानून अस्तित्व में आने के बाद दर्ज हुआ ये पहला सबसे हाई प्रोफाइल मामला था जिसमें कथित संत आसाराम बापू के ख़िलाफ़ आरोप लगाए गए थे. इस मामले में वकील पीसी सोलंकी ने पीड़िता की ओर से पैरवी की थी. ", "करीब छह साल तक सुनवाई चलने के बाद कोर्ट ने इस मामले में आसाराम बापू को दोषी मानते हुए सज़ा सुनाई थी.", "इस केस के बाद से ही पीसी सोलंकी देशभर में चर्चा में आ गए थे. ", "आसाराम बापू की ओर से राम जेठमलानी, सुब्रमण्यम स्वामी, मुकुल रोहतगी, केटीएस तुलसी और सिद्धार्थ लूथरा जैसे चर्चित वकीलों ने पैरवी की थी. ", "इसके बाद भी पीसी सोलंकी ने मज़बूती से केस की पैरवी करते हुए केस जीता और पीड़िता को न्याय दिलाया.", "पीसी सोलंकी कहते हैं, \"पोक्सो कानून बनने के बाद जोधपुर पुलिस ट्रेनिंग सेंटर में मुझे पुलिस ऑफ़िसर्स को कानून की बारीक़ियां समझाने के लिए बुलाया गया. इस दौरान पोक्सो कानून को ख़ूब अच्छे से समझा और पढ़ा. यही सब केस के दौरान बहुत काम आया.\"", "वह बताते हैं, \"आसाराम बापू से जुड़े केस के दौरान धमकियां और लालच मिले लेकिन मैंने कभी उन पर फोकस नहीं किया. सिर्फ़ पीड़िता को न्याय दिलाना ही लक्ष्य था और न्याय दिलाया.\"", "पीड़िता की ओर से केस लड़ने के लिए पीसी सोलंकी ने कोई फ़ीस नहीं ली. ", "वह कहते हैं, \"सुप्रीम कोर्ट में सुनवाई के लिए कई बार दिल्ली जाना होता था तब ज़रूर पीड़िता के पिता आने जाने का किराया देते थे.\"", "इस सवाल पर एडवोकेट पीसी सोलंकी कहते हैं, \"मैं निश्चित रूप से अपने लिए लिख रहा हूं कि इस स्टेज पर ऐसी एप्लीकेशन आई, यह जवाब आया, यह ऑर्डर हुआ, यह दलीलें दी गयीं, इस आदेश को हाईकोर्ट में चुनौती दी गयी, सुप्रीम कोर्ट गया. यह सब इस केस का रिकॉर्ड है. मैं पंद्रह मिनट में किसी को भी ये केस समझा सकता हूं क्योंकि मैंने केस के दौरान डेली नोट्स बनाए थे.\"", "जोधपुर में ही जन्मे पीसी सोलंकी अपने शहर को बख़ूबी पहचानते हैं और उन्हें शहर की चर्चित हस्तियों में गिना जाता है. ", "लेकिन इस शहर से लेकर पूरे देश में नाम कमाने का सफर पीसी सोलंकी के लिए काफ़ी चुनौतियों से भरा रहा. ", "वह कहते हैं, \"मैंने ग़रीबी देखी है. हम जाति से दर्जी हैं. आर्थिक रूप से बेहद सामान्य परिवार रहा है. मां सिलाई का काम करती थीं. उस दौरान मैं और बहनें भी सिलाई के काम में उनका हाथ बंटाते थे.\"", "वह बताते हैं, \"मैंने भी उन दिनों खूब सिलाई की है. ट्यूशन पढ़ाए हैं.\"", "बीबीसी से बातचीत में वह कहते हैं, \"जीवन में कुछ ऐसा बदलाव आया कि मैं अकेला पैरेंट रहा हूं.\"", "ये कहते ही सोलंकी भावुक हो जाते हैं. ", "वह कहते हैं, \"बच्चा भी प्री मेच्योर पैदा हुआ, उस दौरान बहुत संघर्ष झेलना पड़ा है. लेकिन, अब मेरी बुज़ुर्ग मां दो बच्चों का ख़्याल रखती हैं, मेरा और मेरे बेटे का.\"", "इस एक केस से इतर पीसी सोलंकी ने दूसरे मामलों में चुनौतियों का सामना किया है. ", "जोधपुर के गुलाब सागर तालाब का ज़िक्र करते हुए पीसी सोलंकी कहते हैं, \"उस समय मुझे धमकियां मिली थीं.\"", "वह कहते हैं, \"एक समय मैंने वहां मछलियों को मरते देखा. मुझे पता चला कि गणेश विसर्जन के दौरान पीओपी और ज़हरीले पेंट से बनी मूर्तियों को विसर्जित करने से पानी दूषित होता है, इस कारण मछलियों की मौत हुई है.\"", "\"मैंने इस मामले में कोर्ट में रिट लगाई, उस समय मुझे बहुत धमकियां मिलीं. लेकिन, इस मामले में कोर्ट के फैसले से जीवन में मुझे बहुत प्रेरणा मिली.\"", "\"संभवतः देश में वह पहला अदालती फैसला था जिसमें ये तय किया गया कि मूर्तियां पीओपी और टॉक्सिक पेंट से नहीं बनेंगी और मूर्तियां एक मीटर से ज़्यादा नहीं होगी.\" ", "पीसी सोलंकी कहते हैं, \"आसाराम केस के बारे में क़ाफ़ी लोगों को पता था. इस बारे में बात करते थे और निश्चित रूप से लोगों ने कहा कि तुम अपना ध्यान रखना, सावधानी रखनी चाहिए.\"", "\"मैं उनसे कहता था कि यह एक मुक़दमा ही है, मेरे लिए और मैं सिर्फ़ मुक़दमा लड़ रहा हूं.\"", "वह कहते हैं, \"इस केस के दौरान मैं जीवन की परेशानियों से भी गुज़र रहा था. वो परेशानियां मेरे लिए ज़्यादा महत्वपूर्ण थीं.\"", "\"मेरे बुज़ुर्ग माता-पिता और उस दौरान मेरा तीन साल का बच्चा था. मेरी जिम्मेदारियां भी बहुत थीं.\"", "\"एक चैलेंज़ मेरे लिए मेरी ज़िम्मेदारियों का था और दूसरा इस केस का. लेकिन, सामंजस्य बिठाकर चुनौतियों को स्वीकार किया.\" ", "सोलंकी बताते हैं, \"केस के दौरान गवाहों की हत्याएं हो रही थीं लेकिन कभी डर नहीं लगा क्योंकि पिता ने एक ही बात सिखाई थी कि जो आया है उसका जाना निश्चित है. मौत से कभी डरना मत, सिर्फ़ ग़लत काम से डरना.\"", "\"कोर्ट के आदेश से केस के दौरान पांच सुरक्षाकर्मी मिले थे. तब मैं स्कूटर पर जाता था. एक पुलिसकर्मी मेरे पीछे स्कूटर पर बैठता था. अन्य दुपहिया वाहनों पर साथ चलते थे.\"", "वह कहते हैं, \"जब केस का फ़ैसला आया तो एक बात की ख़ुशी थी कि हमने इस केस को अच्छे से लड़ा. सभी अधिवक्ता साथियों का बहुत सहयोग रहा. सत्य परेशान हो सकता है, पराजित नहीं.\"", "\"जब मुक़दमा चल रहा था तब मैं सोशल मीडिया पर इन सब बातों से दूर रहा. मैं आज भी फेसबुक, ट्विटर और इंस्टा पर नहीं हूं. मैं सिर्फ़ अपने काम पर ही फोकस करता हूं.\""]}
{"Headline": "नवाज़उद्दीन सिद्दीक़ी से ख़ास मुलाक़ात, पर्सनल लाइफ़ की कॉन्ट्रोवर्सी पर कही बड़ी बात", "Content": ["नवाज़उद्दीन सिद्दीक़ी की गिनती इंडस्ट्री के बेहतरीन कलाकारों में होती है. ", "उन्होंने अपने करियर की शुरुआत छोटे-छोटे रोल से की थी लेकिन आज के समय में वो मुख्य अभिनेता के तौर पर फ़िल्में कर रहे हैं. ", "उन्होंने हॉलीवुड की भी कुछ फ़िल्मों में काम किया है. लेकिन ये सफ़र इतना आसान नहीं था. एनएसडी में ट्रेनिंग पूरी करने के बाद एक लंबा दौर स्ट्रगल का रहा. बीबीसी के लिए नयनदीप रक्षित ने नवाज़उद्दीन सिद्दीक़ी से बात की. ", "वीडियो: शाहनवाज़ अहमद"]}
{"Headline": "नवाज़ुद्दीन सिद्दीक़ी: फ़ैक्ट्री में काम करने वाले नवाज़ कैसे बने एक्टर", "Content": ["उनकी ख़्वाहिश है कि वो आर्टिस्ट के रूप में पहचाने जाएं.", "एक छोटे से गांव से आने वाले, बेहद आम-सी सूरत वाले नवाज़ुद्दीन सिद्दीक़ी के लिए बॉलीवुड में अपनी पहचान बना पाना इतना आसान नहीं था. ", "लेकिन उनकी चुनौतियां मुंबई आने से पहले ही शुरू हो गई थीं.", "मां के अलावा, उनके घर में भी किसी को यक़ीन नहीं था कि वो एक्टर बन सकते हैं. ", "बहुत से दूसरे कलाकारों से इतर नवाज़ुद्दीन सिद्दीक़ी का सिनेमा जगत में आने का कोई सपना नहीं था. एक बेहद ग्रामीण, सामान्य परिवार से आने वाले नवाज़ हमेशा से पढ़-लिखकर नौकरी करने के बारे में ही सोचा करते थे.", "अपने कॉलेज के दिनों के बारे में नवाज़ बताते हैं, \"साइंस में ग्रेजुएशन करने के बाद, काफी दिनों तक आवारा घूमा. फैक्ट्रियों में काम किया और उसी दौरान किसी ने मुझे थिएटर के बारे में दिखाया और उसी दौरान मुझे एहसास हुआ कि एक्टर और ऑडियंस की जो केमिस्ट्री है, वो बहुत ही कमाल की है. मेरे ज़हन में आया कि इससे ख़ूबसूरत कोई फ़ील्ड हो ही नहीं सकती. ये एक ऐसा काम है, जिसमें सिर्फ़ और सिर्फ़ आपकी ही ज़िम्मेदारी है और इसी वजह से फिर मैंने थिएटर ज्वाइन करने का फ़ैसला कर लिया.\"", "थिएटर के शुरुआती दिनों के बारे में नवाज़ बताते हैं कि शुरुआत में उन्होंने थिएटर में सफ़ाई का भी काम किया. लोगों को चाय भी सर्व की और लगभग हर क़िस्म का काम किया.", "नवाज़ बताते हैं, \"बैकस्टेज पर काम करते हुए, लोगों को चाय-वगैरह सर्व करते हुए एक दिन मुझे एक बहुत छोटा सा रोल मिला. पहला रोल सिर्फ़ एक लाइन का था. उसके बाद दो लाइन का रोल मिला...ये सारा काम वडोदरा में चल रहा था और फिर वहीं से एनएसडी चला गया.\"", "\"एनएसडी में जाकर पता चला कि एक्टिंग क्या है.\"", "नवाज़ बताते हैं कि 'एक बार उन्होंने अपनी मां से ज़िक्र किया था कि वो एक्टर बनना चाहते हैं. उस समय उनकी एक रिश्तेदार भी मौजूद थीं. उन्होंने नवाज़ की मां से कहा, 'ये कैसी बहकी-बहकी बातें कर रहा है...इसे कोई समझाओ. माफ़ करना अपना बच्चा तो सबसे ख़ूबसूरत लगता है लेकिन अपने बच्चे का चेहरा तो देख...'", "नवाज़ बताते हैं कि उन्होंने ये सारी बातें खिड़की के पीछे से सुन ली थीं.", "वो कहते हैं, \"मुझे बहुत अजीब लगा और मैं सोचने लगा कि आख़िर मेरे चेहरे में क्या परेशानी है. मैंने ये तो मान लिया कि मैं गुड-लुकिंग तो नहीं हूं लेकिन उसी समय मैंने ये भी तय किया कि गुड-लुकिंग नहीं होने के बादजूद भी मैं एक्टर बनकर रहूंगा.\"", "एनएसडी के बाद नवाज़ का अगला ठिकाना मुंबई था. ", "नवाज़ बताते हैं कि मुंबई में रह पाना और सर्वाइव कर पाना उनके लिए सबसे मुश्किल था. ", "वो बताते हैं, \"वो समय इतना मुश्किल था कि मैं उस समय के बारे में सोचना भी नहीं चाहता. दिमाग में आता है कि अच्छा हुआ वो समय बीत गया. बहुत समय बीत रहा था और किसी दिन रात का खाना मिल जाता था तो सोचते थे कि सुबह का खाना कैसे मिलेगा. इस तरह की चीज़ें चल रही थीं. हालात ऐसे थे कि गोरेगांव से बांद्रा जाना होता था तो हमारे पास ऑटो तक के पैसे नहीं होते थे. हम पैदल ही चले जाया करते थे. उस दौरान हम लोग बहुत अधिक चला करते थे.\"", "नवाज़ बताते हैं, \"ज़िंदगी में संघर्ष चल रहा था लेकिन उस दिन कुछ ऐसा हुआ जब हौसला टूट गया था. 10-12 दिनों से मेरे पास बिल्कुल पैसे नहीं थे. मैं अपने एक सीनियर के पास गया और उनसे कहा कि मुझे पचास रुपये दे दीजिए. उन्होंने कहा कि मेरे पास सिर्फ़ 100 रुपये ही हैं. हालांकि उन्होंने खुल्ले करवाकर मुझे पचास रुपये दे दिए. हम दोनों ने कुछ पल के लिए एक-दूसरे को देखा और उसके ठीक बाद मैं गिर पड़ा. उस दिन मैं रो पड़ा था. एक टूटन सी महसूस हुई.\"", "नवाज़ कहते हैं कि एक पल को सोचा कि मुंबई से चले जाना चाहिए लेकिन रुक इसलिए गया क्योंकि मुझे एक्टिंग के अलावा कुछ आता भी नहीं था. ", "नवाज़ बताते हैं कि शुरुआती दौर में जब वो ऑडिशन्स के लिए जाया करते थे तो कास्टिंग डायरेक्टर ये बोलकर रिजेक्ट कर देते थे कि वो एक्टर-मटीरियल नहीं हैं. ऐसे में ज़्यादातर जगहों से रीजेक्शन ही मिला.", "नवाज़ ने अपने करियर की शुरुआत बेहद छोटे-छोटे किरदारों से की. किसी फ़िल्म में एक सीन, किसी में एक डायलॉग...", "अपने शुरुआती रोल्स के बारे में नवाज़ बताते हैं, \"मैंने सरफ़रोश की, शूल की, एक चालीस की लास्ट लोकल की, मुन्ना भाई की, देव डी की. इन सभी फ़िल्मों में मेरा रोल एक सीन का था. लेकिन उस समय वही काम था. कुछ फ़िल्मों के लिए पैसे मिले और कुछ फ़िल्मों के लिए तो पैसे भी नहीं मिले.\"", "हालांकि एक समय के बाद नवाज़ ने उन फ़िल्मों को करने से इनकार कर दिया, जिसमें उनका एक सीन का रोल होता था. उन्होंने तय किया कि वो अब सिर्फ़ उन फ़िल्मों में काम करेंगे, जिनमें उन्हें दो सीन का रोल मिलेगा. लेकिन उन्हें रोल तब भी नहीं मिले.", "नवाज़ बताते हैं, \"लेकिन उस समय तक पीपली लाइव, पतंग जैसी फ़िल्में बनने लगी थीं और मुझे उनमें अच्छा और बड़ा रोल मिलने लगा था. ये फ़िल्में फ़ेस्टिवल्स में जा रही थीं और वहीं से लोग अब पहचानने भी लगे थे. जैसे-जैसे लोगों को पता चलता गया और फिर काम मिलने लगा.\"", "हाल के दिनों नवाज़ और उनकी पत्नी के विवाद ने काफ़ी सुर्खियां बटोरीं. ", "इस विवाद और अपनी चुप्पी पर नवाज़ कहते हैं, \"मैं चुप रहा और मुझे इसका कोई गिला नहीं है. मैं उस वक़्त भी बस यही चाहता था कि मेरे बच्चे स्कूल जाएं और आज जब वो जा रहे हैं तो मैं बहुत खुश हूं.\"", "नवाज़ कहते हैं, \"मैं उन चीज़ों के बारे में बात करके उसे दोबारा से उधेड़ना नहीं चाहता हूं. मैंने हमेशा कोशिश की मेरी निजी ज़िंदगी का असर, मेरे प्रोफ़ेशन पर ना पड़े और मैंने ऐसा ही किया भी.\"", "नवाज़ुद्दीन सिद्दीक़ी कहते हैं कि बड़ा घर और गाड़ी को वो कामयाबी के तौर पर नहीं गिनते. उन्हें सिर्फ़ खुशी इस बात की है कि वो वही काम कर पा रहे हैं, जो वो करना चाहते हैं.", "नवाज़ कहते हैं, \"मैं शुक्रगुज़ार हूं कि मैं वो काम कर पा रहा हूं, जो मैं करना चाहता हूं. मैं किसी दूसरे की मर्ज़ी का काम नहीं कर रहा हूं. मुझ पर कोई ऐसा दबाव नहीं है कि मुझे किसी रेस में भागने की ज़रूरत है. मुझे मेरी मर्ज़ी का काम मिल रहा है और मैं ये कर पा रहा हूं. मैं आगे भी ऐसे ही काम करते रहना चाहता हूं.\""]}
{"Headline": "एपल ने लॉन्च किया विज़न प्रो, जानिए क्या है इसमें ख़ास", "Content": ["एपल ने अपना बहुप्रतीक्षित ऑगमेंटेड रिएलिटी हेडसेट विज़न प्रो लॉन्च कर कर दिया है. ", "यह पिछले एक दशक में एपल का कोई हार्डवेयर लॉन्च भी है.", "एपल के सीईओ टिम कुक ने कहा है कि ‘ये नया हेडसेट वर्चुअल वर्ल्ड और वास्तविक दुनिया को बहुत सरलता से मिला देता है.’", "टेक्नॉलजी के क्षेत्र की शीर्ष कंपनी एपल ने आईफ़ोन के लिए नया ऑपरेटिंग सिस्टम और मैकबुक एयर लैपटॉप के लिए अपडेट भी पेश किया है.", "ये हेडसेट एक बार चार्ज होने पर दो घंटे चल सकेगा. इसकी क़ीमत 3499 डॉलर यानी लगभग दो लाख 80 हज़ार रुपये रखी गई है. इसे अगले साल की शुरुआत में अमेरिका के बाज़ार में उतार दिया जाएगा.", "एपल के इस हेडसेट की क़ीमत बाज़ार में पहले से मौजूद ऐसे हेडसेट से कई गुणा ज़्यादा है. पिछले सप्ताह ही मेटा ने अपना हेडसेड क्वेस्ट लॉन्च किया है, जिसकी क़ीमत 449 डॉलर रखी गई है.", "एपल ने जेनरेटिव आर्टिफ़ीशियल इंटेलिजेंस के बारे में बहुत अधिक जानकारी नहीं दी. ये नई तकनीक इस समय सिलिकॉन वैली में चर्चा का केंद्र है.", "कैलिफ़ोर्निया के कूपाटीनो स्थित कंपनी के मुख्यालय एपल पार्क में इस घोषणा के समय कंपनी के शेयरों में मामूली गिरावट आई.", "लॉन्च समारोह में बीबीसी की टीम भी मौजूद है लेकिन अभी उसने इस डिवाइस का परीक्षण नहीं किया है.", "एपल के विज़न प्रो बाज़ार में मौजूद ऐसे ही अन्य हेडसेट से कुछ अलग हैं. देखने में वर्चुअल रियलटी हेडसेट के मुक़ाबले स्कीइंग के गॉगल्स अधिक लगते हैं.", "एपल ने इस नए डिवाइस का विवरण देते हुए ‘ऑगमेंटेड रियलटी’ टर्म का इस्तेमाल किया है.", "ऑगमेंटेड रिएलिटी यानी संवर्धित वास्तविकता एक ऐसी तकनीक है, जिसमें हमारे आसपास की दुनिया में वर्चुअल चीज़े रख दी जाती हैं. ऐसे में एक स्क्रीन के ज़रिए देखने पर मिलीजुली वास्तविकता दिखाई देती है जिसमें वास्तविक चीज़ों के अलावा वर्चुअल चीज़े भी होती हैं.", "यूज़र एक वर्चुअल दुनिया में फ़िल्में देख सकते हैं, ऐप का इस्तेमाल कर सकते हैं या दस्तावेज़ लिख सकते हैं. ", "लेकिन अभी तक इस तरह की तकनीक के लिए किसी बड़े बाज़ार की उपलब्धता के सबूत नहीं हैं.", "मैकरूमर्ज़ के सीनियर एडिटर हार्टले शार्ल्टन इस बात को लेकर अनिश्चित हैं कि ये नया हेडसेट जनता को अपनी और कितना खींच पाएगा.", "वह कहते हैं, “ये आम उपभोक्ताओं को बहुत आकर्षित नहीं करेगा क्योंकि इसके दाम बहुत अधिक हैं और ये फ़र्स्ट जेनरेशन डिवाइस है, जिसकी अपनी कमियां भी होंगी, जैसे की इसका बैटरी पैक अलग से तार से जुड़ा है.”", "ये भी पढ़ें- ", "वो यह भी कहते हैं कि एपल ने हमेशा ही अपने डिवाइस को लेकर ‘आशंकाओं को ग़लत साबित किया है’ और इस कंपनी का ये इतिहास है कि ये लोगों को अपने उपकरणों की तरफ़ खींच ही लेती है और लोग इसके डिवाइस के दिखावे के लिए अपना पैसा ख़र्च कर ही देते हैं.", "टिम कुक ने इस डिवाइस के बारे में बताया कि ये हेडसेट लोगों को डिज़िटल कॉन्टेंट को इस तरह देखने, सुनने और इंटरएक्ट करने का मौक़ा देता है, जैसे वो उनकी वास्तविक दुनिया का हिस्सा हो.", "इस डिवाइस को हाथों, आंखों और आवाज़ से नियंत्रित किया जाता है. ", "मिसाल के तौर पर उंगलियों को छूने या हिलने से कॉन्टेंट को स्क्रॉल किया जा सकता है.", "मेटा और लेनेवो के अपने पहले से मौजूद वर्चुअल रिएलिटी हेडसेट के नए रूप पेश करने के सप्ताह भर बाद ही एपल ने ये घोषणा की है. मेटा और लेनेवो को हेडसेट वास्तविक दुनिया के दृश्य में किसी वर्चुअल ऑब्जेक्ट का मिश्रण नहीं करते हैं.", "मेटा ने भी मिश्रित वास्तविकता के क्षेत्र में वास्तविक निवेश किया है लेकिन इस समय ये सेक्टर संघर्ष कर रहा है.", "इंटरनेशनल डेटा कॉर्पोरेशन के मुताबिक़ हेडसेट के बाज़ार में पिछले साल 54 प्रतिशत की गिरावट दर्ज की गई है. ", "एपल ने इससे पहले प्रमुख हार्डवेयर डिवाइस एपल वॉच साल 2015 में लॉन्च की  थी.", "शोधकर्ता थॉमस ह्यूसन कहते हैं कि इस नए डिवाइस को बाज़ार में अपनी जगह बनाने में कुछ समय लग सकता है.", "वो कहते हैं, “एआर/वीआर स्पेस को पिछले कुछ सालों में बहुत बढ़ा-चढ़ाकर पेश किया गया है, ख़ासकर मेटावर्स और उस तरह के अनुभवों में. यही वजह है कि मुझे लगता है कि इस डिवाइस को अपनी जगह बनाने में अभी और वक़्त लगेगा.”", "वो कहते हैं, “अगर मैं 10-15 साल पहले ये कहता है कि लोग लगभग 2000 डॉलर मोबाइल पर ख़र्च करने को तैयार हैं तो मुझे लगता है कि बहुत से लोग यही कहते कि वो फ़ोन पर इतना पैसा ख़र्च नहीं करेंगे.”", "- ", "विज़न प्रो की घोषणा के साथ ही एपल ने नया ऑपरेटिंग सिस्टम आईओएस 17 भी पेश किया है. ये आईफ़ोन का सबसे ताज़ा ऑपरेटिंग सिस्टम होगा.", "इसके अपडेट में कांटेक्ट पोस्टर भी शामिल हैं. आप जब किसी को कॉल करेंगे तो उसकी स्क्रीन पर आपका चेहरा दिखाई देगा. इसके  अलावा लाइव वॉयसमेल भी उपलब्ध होगा. इसमें आपके लिए छोड़े गए संदेश को रियल टाइम में ट्रांसक्रिप्ट (शब्दों में लिखना) किया जाएगा.", "एपल मैसेज के तहत भेजे गए ऑडियो मैसेज के लिए भी ये सुविधा उपलब्ध होगी. ", "एपल चैक-इन नाम का नया सिस्टम भी पेश करने जा रहा है. इसके ज़रिए किसी जगह पहुंचने पर आपके दोस्तों और परिजनों को मैसेज चला जाएगा कि आप पहुंच चुके हैं. ", "अगर आपको कुछ ज़्यादा ही देर हो रही है तो ये सिस्टम आपके दोस्तों या परिजनों को बता देगा कि अभी तक आप सुरक्षित नहीं पहुंचे हैं. ", "नया ऑपरेटिंग सिस्टम इस साल सितंबर में उपलब्ध हो सकता है."]}
{"Headline": "अनुराग की फ़िल्मों में द्वेष और हिंसा की भरमार क्यों ", "Content": ["भारतीय सिनेमा की अलग-अलग विधाओं की तरह अलग मिज़ाज के फ़िल्मकार भी हुए हैं. ", "उनमें से एक अनुराग कश्यप हैं, जो ख़ून देखकर बेहोश हो सकते हैं, किसी के अंतिम संस्कार में जाने के ख़्याल भर से उनके हाथ पैर कांपने लगते हैं. ", "अगर आप अनुराग की फ़िल्मों के प्रेमी हैं तो आपको इससे बड़ा झूठ कुछ और नहीं लगेगा. ", "अनुराग की फ़िल्मों में ज़्यादातर सामाजिक मुद्दे उठाए जाते रहे हैं, जिसमें ड्रग, स्मोक एडिक्शन, चाइल्ड एब्यूज, डिप्रेशन और तनाव जैसी समस्याएं उठाई जाती हैं. ", "कम ही लोग जानते होंगे कि अनुराग ख़ुद इन्ही समस्याओं से गुज़रे हैं, इसीलिए वो ऐसे विषयों को चुनते हैं.", "शो बिज़ की दुनिया में अपना अलग मकाम बना चुके अनुराग ने इस काम में अपने 30 साल पूरे किए हैं.", "अनुराग की बॉलीवुड में उन निर्देशकों में गिनती होती है, जिन्होंने अलग लीक पर चल कर अपनी ख़ास पहचान बनाई. ", "उनकी फ़िल्में विवादों में भले ही हमेशा घिरी रही हों, लेकिन यह उनकी फ़िल्मों की ख़ासियत रही है कि आप उनकी फ़िल्मों को नज़रअंदाज नहीं कर सकते.", "एक अलग जॉनर और फ़िल्ममेकिंग की नई परिभाषा गढ़ने में उनकी अहम भूमिका रही है. यह भी उनकी ख़ासियत रही है कि उन्होंने नए कलाकारों को जम कर मौक़े दिए हैं.", "नवाज़ुद्दीन सिद्दीक़ी को बड़ा ब्रेक उन्होंने ही दिया. नवाज़ के अलावा विकी कौशल, जिन्हें युवा कलाकारों में काफ़ी प्रतिभाशाली माना जा रहा है. उन्हें भी बतौर असिस्टेंट के रूप में अपनी फ़िल्म 'गैंग्स ऑफ़ वासेपुर' से भी जुड़ने का मौक़ा अनुराग ने ही दिया था.", "एक टेलीविजन धारावाहिक लिखने के बाद, कश्यप को रामगोपाल वर्मा की क्राइम ड्रामा सत्या (1998) में सह-लेखक के रूप में अपना प्रमुख ब्रेक मिला और पांच के साथ अपने निर्देशन की शुरुआत की, जो सेंसरशिप के मुद्दों के कारण कभी थिएटर में रिलीज़ नहीं हुई.", "इसके बाद उन्होंने ब्लैक फ़्राइडे (2004) का निर्देशन किया, जो 1993 के बॉम्बे बम धमाकों के बारे में हुसैन ज़ैदी की किताब पर आधारित फ़िल्म थी.", "उस समय मामले के लंबित फ़ैसले के कारण इसकी रिलीज़ को दो साल के लिए रोक दिया गया था. ", "कश्यप की 'नो स्मोकिंग' (2007) ने नकारात्मक समीक्षाओं के साथ बॉक्स-ऑफ़िस पर ख़राब प्रदर्शन किया.", "उनकी 'देव डी' (2009), देवदास का आधुनिक रूपांतरण एक महत्वपूर्ण और व्यावसायिक सफलता थी, इसके बाद सामाजिक-राजनीतिक ड्रामा गुलाल (2009), और थ्रिलर 'दैट गर्ल इन येलो बूट्स' (2011).", "कश्यप की लोकप्रियता गैंग्स ऑफ़ वासेपुर (2012) के साथ बढ़ी.", "कश्यप ने बाद में समीक्षकों द्वारा प्रशंसित द लंचबॉक्स और शाहिद (दोनों 2013) का सह-निर्माण किया, पूर्व में उन्हें अंग्रेज़ी भाषा में सर्वश्रेष्ठ फ़िल्म के लिए बाफ़्टा पुरस्कार नामांकन नहीं मिला. उनकी अगली फ़िल्में एंथोलॉजी बॉम्बे टॉकीज़ (2013) और ड्रामा अग्ली (2014) थीं.", "2016 में, कश्यप ने रमन राघव 2.0 का निर्देशन किया, जो सीरियल किलर रमन राघव से प्रेरित फ़िल्म थी. उनकी अगली फ़िल्म स्पोर्ट्स ड्रामा मुक्काबाज़ थी, जो 2018 में रिलीज़ हुई.", "उसी वर्ष, उन्होंने विक्रम चंद्रा के इसी नाम के उपन्यास और रोमांटिक ड्रामा मनमर्जियां पर आधारित भारत की पहली नेटफ़्लिक्स सिरीज़ क्राइम थ्रिलर सेक्रेड गेम्स का सह-निर्देशन किया. वह एक फ़िल्म निर्माण कंपनी, गुड बैड फ़िल्म्स के सह-संस्थापक भी हैं.", "अनुराग की रणबीर कपूर और अनुष्का शर्मा अभिनीत फ़िल्म बॉम्बे टॉकीज का इतिहास तो आप सबको पता ही होगा. बुरी तरह पिट गई इस फ़िल्म को लेकर अनुराग की इस तरह से जगहंसाई हुई कि तब उन्होंने फ़िल्मी दुनिया को अलविदा करने की भी 'धमकी' दे डाली थी.", "कश्यप हमेशा सेंसर बोर्ड की निंदा में रहे हैं, जिसके चलते फ़िल्म 'उड़ता पंजाब' (2016) और सेंसर बोर्ड के बीच काफी टकराव हुआ.", "अनुराग का विवादों से कट्टर नाता रहा है. चाहे उनके बेबाक बयान हो, सोशल मीडिया पर पोस्ट हों, पारिवारिक रिश्ते हों या फ़िल्म कंपनी में अपने पार्टनर्स के साथ झगड़े.", "कुछ साल पहले एक इंटरव्यू के दौरान उन्होंने खुलासा किया था कि वो बचपन में यौन शोषण का शिकार हुए थे.", "अनुराग के अनुसार, \"मैं क़रीब 11 साल तक शोषित होता रहा. हालांकि, मैंने अब उस पुरुष को माफ़ कर दिया है. जब उसने मेरा शोषण किया तो वो 22 साल का था. कई सालों बाद उससे मिला तो उसे भी इस बात का पछतावा था. लेकिन मेरे लिए ये भूलना आसान नहीं रहा. तनाव, फ़्रस्टेशन और गुस्से में ही मैं मुंबई आया था. यहां भी शुरुआती सालों में संघर्ष किया, लेकिन डिप्रेशन से बाहर आने में कल्कि ने मेरी बहुत मदद की.\"", "अनुराग ने पहली शादी आरती बजाज से 1997 में हुई थी लेकिन 2009 में दोनों का तलाक़ हो गया. दोनों की एक बेटी आलिया हैं जो कि 19 साल की हैं.", "बाद में अनुराग ने एक्ट्रेस कल्कि केकलां से शादी (2011) की. लेकिन ये शादी भी लंबे वक्त तक नहीं चल पाई और 2015 में दोनों अलग हो गए.", "अनुराग की कई फ़िल्मों में काम कर चुके अभिनेता मनोज वाजपेयी कहते हैं, “एक बहुत ही अव्यवस्थित इंसान से व्यवस्थित बनने तक, एक बेचैन व्यक्ति से स्थिर व्यक्ति बनने तक, ग़ुस्सैल से शांत बनने तक, जब वो मात्र 22 साल के थे से अब तक, मैं उनके इस सफ़र का साक्षी रहा हूँ. उनकी यात्रा मुश्किल लेकिन अद्भुत है. वो कभी इस से डरे भी नहीं. अनुराग हमेशा मुश्किलों का सामना करते हैं और हल भी निकाल लेते हैं.”", "वाजपेयी कहते हैं, “आज वो एक मकाम पर हैं. जिसने अपने सिनेमा को गढ़ा है. वो नए फ़िल्म मेकर्स के लिए प्रेरणा स्त्रोत हैं. हम दोनों ने एक दूसरे की इस यात्रा को देखा है. मैं उनका तहे दिल से सम्मान करता हूँ.”", "उनके साथ ब्लैक फ्राइडे में काम करने वाले पवन मल्होत्रा बताते हैं, “उसने फ़िल्मों में अपनी अलग जगह बनाई है और वो हमेशा लीक से हटकर ही काम करता रहा है. विदेशों में हिंदी फ़िल्मों का मार्केट बनाने वाला वो पहला आदमी रहा जो काम कभी एनएफ़डीसी भी नहीं कर पाई थी. ”", "अनुराग की फ़िल्म गैंग्स ऑफ़ वासेपुर से स्टार बने नवाज़ुद्दीन सिद्दीकी का कहना है कि अनुराग ने फ़िल्मों में जिस तरह से गांव देहात, अपने आसपास के किरदारों को जगह दी है वैसा काम कोई नहीं कर पाया है. उसकी अपनी शैली है जो यूनिक रही है और आज भी वो ज़िंदा हैं."]}
{"Headline": "'ग़दर: एक प्रेम कथा' में सन्नी देओल और अमीषा पटेल के बेटे बने उत्कर्ष शर्मा से ख़ास मुलाकात", "Content": ["'ग़दर: एक प्रेम कथा' साल 2001 में रिलीज़ हुई थी और इस फ़िल्म में उत्कर्ष शर्मा ने सन्नी देओल और अमीषा पटेल के बेटे चरणजीत का किरदार अदा किया था. ", "22 साल बाद अब 'गदर 2: कथा जारी है' आने वाली है और इस फ़िल्म में भी उत्कर्ष नज़र आ रहे हैं. बीबीसी ने इस मौके पर उत्कर्ष शर्मा से बातचीत की. देखिए ये रिपोर्ट.", "वीडियो: इक़बाल परवेज़, बीबीसी हिंदी के लिए"]}
{"Headline": "BBC HINDI: बीते हफ़्ते की वो ख़बरें, जो शायद आप मिस कर गए", "Content": ["उम्मीद है कि आप अच्छे होंगे, खुश होंगे. ", "हम जानते हैं कि रोज़मर्रा की आपा-धापी के बीच आपके लिए देश-दुनिया की हर ख़बर पर नज़र रखना मुश्किल होता होगा.", "ऐसे में हम लाए हैं बीते सप्ताह की कुछ दिलचस्प और अहम ख़बरें, जिन पर शायद आपकी नज़र ना गई हो.", "ये पाँच ख़बरें आपने पढ़ लीं तो ये समझिए कि आप पूरी तरह से अपडेटेड हो गए.", "ओडिशा के बालासोर में हुए ट्रेन हादसे की जांच सीबीआई को सौंप दी गई है.", "वही सीबीआई, जिसे सुप्रीम कोर्ट ने 'पिंजरे में बंद तोता' कहा था.", "सीबीआई पर पहले भी राजनीतिक मशीनरी बनने के आरोप लगते रहे हैं.", "आज भी विपक्षी दल सीबीआई के दुरुपयोग का आरोप लगाते हैं.", "दूसरी तरफ़ रेलवे में होने वाले हादसों की जांच आमतौर पर कमिश्नर ऑफ़ रेलवे सेफ़्टी करते हैं.", "कई बार सीआरएस के अलावा हादसों की जांच रेलवे की अपनी टीम भी करती है.", "दरअसल, रेलवे की तकनीकी और विस्तृत जानकारी रेल विभाग के लोगों को ही होती है, इसलिए इस तरह की जांच को ज़रूरी माना जाता है.", "सीआरएस मूल रूप से रेलवे के ही अधिकारी होते हैं और उन्हें डेप्युटेशन पर नागरिक उड्डयन मंत्रालय के अधीन रखा जाता है.", "बताया जाता है कि हादसे की निष्पक्ष जांच के लिए मामला सीआएस को सौंपा जाता है.", "रेल मंत्री अश्विनी वैष्णव ने रविवार को कहा था कि ओडिशा हादसे की जड़ में इलेक्ट्रॉनिक इंटरलॉकिंग में समस्या और ट्रैक के एक हिस्से में ऑपरेशनल सिग्नल सिस्टम में समस्या सामने आई है.", "इसके साथ ही यह मामला सीबीआई को सौंप दिया गया. पूरी कहानी ", ". ", "दिनभर: पूरा दिन,पूरी ख़बर", "साल 2007 में दक्षिण भारत के भीड़-भाड़ वाले शहर बेंगलुरु की एक व्यस्त सड़क पर एक दृष्टिबाधित व्यक्ति ने पुष्पा से सड़क पार करने में मदद करने के लिए कहा. जैसे ही दोनों ने सड़क पार की तब दृष्टिबाधित व्यक्ति ने एक और गुजारिश की, जिसकी वजह से पुष्पा की ज़िंदगी बदली दी.", "पुष्पा याद करते हुए कहती हैं, \"उन्होंने मुझसे पूछा कि क्या मैं उनके दोस्त के लिए एक परीक्षा लिख सकती हूं.\"", "पुष्पा ने इस गुज़ारिश पर हामी भर दी लेकिन परीक्षा का दिन नज़दीक आते ही पुष्पा का उत्साह घबराहट में बदल गया.", "उन्होंने कभी किसी दूसरे के लिए परीक्षा नहीं लिखी थी और उन्हें इस बारे में कोई जानकारी भी नहीं थी.", "भारत में शारीरिक रूप से अक्षम कई छात्र परीक्षा लिखने के लिए सहायक की मदद लेते हैं. ऐसे छात्र अपने सहायक को उत्तर बताते हैं, फिर वही सहायक उनके बताए उत्तर को लिखते हैं.", "सरकारी दिशा-निर्देशों के अनुसार, परीक्षा लिखने वाले सहायक को किसी ऐसे विषय की परीक्षा देने की मंजूरी नहीं है जिसे उन्होंने विश्वविद्यालय स्तर तक पढ़ा हो.", "पुष्पा इस काम को मुफ़्त में करती हैं. पूरी कहानी ", ".", "हाल ही में आंध्र प्रदेश में एक प्राइवेट कॉलेज की 26 लड़कियों को उल्टी आने, सिर दर्द और चक्कर आने की शिकायत पर अस्पताल में भर्ती कराना पड़ा था.", "ये कॉलेज अनंतपुरम ज़िले के बुक्कारायसमुद्रम में है.", "इन छात्राओं ने बीमार होने से पहले वाली रात में कॉलेज के हॉस्टल में खाना खाया था, जिसके बाद उन्हें फूड पॉयज़निंग हो गई थी.", "इससे पहले आंध्र प्रदेश के ही श्रीकाकुलम ज़िले के टेक्कली में भी 29 छात्राओं को फूड पॉयज़निंग की शिकायत पर अस्पताल में भर्ती कराना पड़ा था.", "ये सभी लड़कियां पिछड़े वर्ग की छात्राओं के लिए बने हॉस्टल में रह रही थीं.", "विश्व स्वास्थ्य संगठन (WHO) के मुताबिक़, पूरी दुनिया में हर साल औसतन 16 लाख लोग फूड पॉयज़निंग का शिकार होते हैं, या ख़राब खाना खाकर बीमार पड़ते हैं.", "और, दुनिया भर में प्रदूषित खाने से हर दिन औसतन 340 बच्चों की जान चली जाती है.", "विश्व स्वास्थ्य संगठन, हर साल 7 जून को 'खाद्य सुरक्षा दिवस' यानी वर्ल्ड फ़ूड सेफ़्टी डे के रूप में मनाता है.", "आइए खाने पीने की उन चीज़ों के बारे में जानते हैं, जिनसे फ़ूड पॉयज़निंग हो सकती है और, हम इनसे कैसे बच सकते हैं. पूरी ", ". ", "ऐसे बहुत कम मौक़े ऐसे होते हैं, जब क्रिकेट के दिग्गज पंडित और आम क्रिकेट फ़ैन टीम इंडिया के किसी एक फ़ैसले को लेकर पूरी तरह से सहमत होते हैं.", "अश्विन को प्लेइंग इलेवन में शामिल न करने का फ़ैसला कुछ ऐसा ही है. सभी इस बात पर सहमत हैं कि उन्हें प्लेइंग इलेवन में शामिल किया जाना चाहिए था.", "रिकी पोंटिंग से लेकर नासिर हुसैन जैसे जाने-माने पूर्व क्रिकेट कप्तानों ने इस फ़ैसले पर हैरानी जताई तो संजय मांजरेकर भी हतप्रभ दिखे. पूरी कहानी ", ".", "25 मई को कान फिल्म फेस्टिवल में निर्देशक कनु बहल की फिल्म आगरा को डायरेक्टर्स फोर्टनाइट वाले सेक्शन में दिखाया गया था. इस फिल्म में भारत के मर्दों की दबी कुचली आकांक्षाओं और कुंठाओं को झकझोर देने वाली बेबाक़ी के साथ पेश किया गया है. ", "आगरा, भारतीय सिनेमा की बंदिशें तोड़ने वाली वैकल्पिक फिल्मों के सिलसिले की ताज़ा कड़ी है, जिसकी शायद ही कोई ख़ास चर्चा हो रही हो.", "आगरा फिल्म में कॉल सेंटर के एक कर्मचारी गुरु की कहानी दिखाई गई है, जो दबी हुई इच्छाओं और कुंठाओं का मारा हुआ है. वो एक छोटे से घर में अपने मां-बाप और भाई-बहनों के साथ रहता है. पूरी कहानी ", ". "]}
{"Headline": "सोशल हलचल", "Content": []}
{"Headline": "सोशल हलचल", "Content": []}
{"Headline": "", "Content": []}
{"Headline": "", "Content": []}
{"Headline": "सोशल हलचल", "Content": []}
{"Headline": "सोशल हलचल", "Content": []}
{"Headline": "सोशल हलचल", "Content": []}
{"Headline": "सोशल हलचल", "Content": []}
{"Headline": "बाग़पत वाले 'चाचा' अब पूरी तरह बदल चुके हैं लेकिन बदलाव की वजह क्या है?", "Content": ["इस लड़ाई में सबसे ज़्यादा सुर्खियां बटोरीं हरेंद्र उर्फ़ चाचा और उनके बालों ने. लेकिन अब हरेंद्र ने अपने बाल कटवा दिए हैं. हरेंद्र उर्फ़ चाचा इतने मशहूर हुए कि लोग उनकी तस्वीरों को विज्ञापन के तौर पर भी इस्तेमाल करने लगे."]}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "एलन मस्क ने चिड़िया को उड़ाया, कुत्ते को बैठाया: पूरा मामला समझिए", "Content": ["ट्विटर के होम पेज पर हमेशा दिखने वाले इस सवाल का एक संभावित जवाब है- बहुत कुछ हो रहा है.", "ऐसा इसलिए क्योंकि ट्विटर लगातार बदल रहा है. एलन मस्क के ट्विटर ख़रीदने के साथ ही साफ़ हो गया था कि ये सोशल मीडिया प्लेटफॉर्म तेज़ी से बदलेगा.", "अब इसी कड़ी में ट्विटर पर एक नया बदलाव देखने को मिला है. बदलाव ये है कि कुछ यूज़र्स को डेस्कटॉप पर ट्विटर खोलने पर जहां चिड़िया दिखा करती थी, अब वहां कुत्ता नज़र आ रहा है.", "इस कुत्ते पर क्लिक करने पर ये ट्विटर फ़ीड को रीफ्रेश करता है और आपको ट्वीटर फ़ीड पर सबसे ऊपर ले आता है.", "ये कुत्ता  Doge नाम से मशहूर है. इसे शायद आपने सोशल मीडिया मीम्स में देखा भी होगा. ट्विटर पर कुत्ता दिखने के बाद से सोशल मीडिया पर 'ट्विटर लोगो' कुछ वक़्त तक टॉप ट्रेंड्स में भी रहा. मगर बात बस इतनी भर नहीं है.", "इस कहानी में हम आपको इन सवालों के जवाब देंगे:", "एलन मस्क ने ट्विटर पर अपने पुराने ट्वीट साझा किए हैं. ", "इन ट्वीट में एलन ने पूछा था कि कि क्या एक नए प्लेटफ़ॉर्म की ज़रूरत है. ", "इस पर एक यूज़र ने जवाब दिया था कि 'हां! ट्विटर ख़रीदो और बर्ड लोगो यानी चिड़िया को बदलकर डोजी यानी कुत्ते में बदल दो.'", "एलन मस्क ने अब इस ट्वीट का स्क्रीनशॉट साझा किया है और लिखा है कि जो वादा किया था.", "इससे ठीक पहले एलन मस्क ने एक मीम भी शेयर किया. ", "इस मीम में एक पुलिस वाला हाथ में एक कार्ड लिए हुए है और उसमें फ़ोटो वाली जगह पर नीली चिड़िया यानी ट्विटर का लोगो दिख रहा है. इस पर कुत्ता जवाब दे रहा है- ये पुरानी फ़ोटो है.", "दिनभर: पूरा दिन,पूरी ख़बर", "मीम से मस्क ने ये संकेत देने की कोशिश की है कि जो पुरानी नीली चिड़िया वाला लोगो था, अब उसकी जगह नया लोगो होगा और ये लोगो एक कुत्ता होगा.", "ब्लूमबर्ग की रिपोर्ट के मुताबिक़, ट्विटर पर इस कुत्ते वाले लोगो के आने से डोजकॉइन नाम की क्रिप्टोकरेंसी के शेयर में 30 फ़ीसदी का उछाल देखने को मिला है. ", "डोजकॉइन को दुनिया की तीसरी सबसे ताक़तवर क्रिप्टोकरेंसी माना जाता है और इसका नाता एलन मस्क से है.", "डोजकॉइन का लोगो भी ये कुत्ता ही है. डोजकॉइन और एलन मस्क से जुड़ा एक मामला अदालत में भी चल रहा है. मस्क पर ये 258 बिलियन डॉलर का मुक़दमा अमेरिका में चल रहा है, जिसमें मस्क ने शुक्रवार को अदालत से कहा था कि वो केस को बंद करे.", "मस्क पर डोजकॉइन को बढ़ावा देने के लिए निवेशकों को प्रभावित करने का आरोप है. एलन मस्क के वकीलों ने कहा कि ऐसा कोई सबूत मुहैया नहीं करवाया गया है जिसके आधार पर ये कहा जा सके कि मस्क ने प्रभावित करने का काम किया है.", "डोजकॉइन के लिए मस्क का प्रेम यूं समझिए कि एक वक़्त में उन्होंने वर्ड प्ले यानी शब्दों से खेलते हुए ख़ुद को Dogefather बताया था.", "2021 में मस्क ने डोजी-1 नाम की सैटेलाइट लॉन्च करने की भी बात की थी और कहा था कि चांद तक भेजे जाने वाले इस मिशन की फ़ंडिंग डोजकॉइन से की जाएगी.", "मस्क ने बीते साल बताया था कि डोजकॉइन का मालिकाना हक़ टेस्ला के पास है. टेस्ला मस्क की इलैक्ट्रिक कार कंपनी है.", "इसी साल 15 फ़रवरी को मस्क ने एक कुत्ते की तस्वीर शेयर करते हुए लिखा था- ट्विटर का नया सीईओ कमाल का है.", "मस्क ने ट्विटर का लोगो इस डोजी को ही बनाने की कोई वजह अब तक नहीं बताई है.", "हालांकि बीते दिनों से ये ख़बरें आती रही हैं कि मस्क डोजकॉइन निवेशकों की ओर से दायर मुकदमे को ख़त्म करने की मांग करते रहे हैं.", "ऐसे में एलन मस्क के स्वभाव और मिज़ाज को जानने वाले अंदाज़ा लगा सकते हैं कि ट्विटर लोगो में कुत्ता लगाने की क्या वजह हो सकती है.", "साथ ही ऐसा करते ही डोजकॉइन के शेयर में भी उछाल देखने को मिला है.", "अब हो सकता है कि आप ये सोच रहे हों कि ये कुत्ता आख़िर है कौन?", "इसका एक आसान जवाब है- सोशल मीडिया मीम.", "जापान में एक कुत्ते की ब्रीड है- शिबा इनू. इस ब्रीड के एक कुत्ते का नाम है- काबोसू.", "सोशल मीडिया पर जो तस्वीर साझा होती है वो 2010 की है, इस तस्वीर को तब ब्लॉग पर अपलोड किया गया था. ", "इस कुत्ते को एक डॉग शेल्टर से बचाया गया था. शिबा इनू ब्रीड के और कुत्तों की फ़ोटो भी मीम में यूज़ होती हैं. मगर काबोसू सबसे मशहूर है. ", "वॉशिंगटन पोस्ट की ख़बर के मुताबिक़, ये कुत्ता ज़्यादा लोकप्रिय तब हुआ जब सॉफ़्टवेयर इंजीनियर बिली मार्कस और जैक्सन पाल्मर ने बिटकॉइन की पैरोडी डोजकॉइन को बनाया था. ", "मार्कस ने सीएनबीसी से बताया था कि डोजकॉइन दो घंटे में बना दिया गया था.", "ट्विटर का नया लोगो आने से सोशल मीडिया पर प्रतिक्रियाएं देखने को मिल रही हैं. हालांकि अभी कुत्ते वाला लोगो सिर्फ़ डेस्कटॉप पर ही देखने को मिल रहा है.", "रितिका ने ट्वीट किया, ''ट्विटर की छँटनी में तो चिड़िया भी नहीं बची.''", "ख़ुशबू प्रसाद ने लिखा, ''एलन मस्क ने ट्विटर का लोगो बदल दिया है. अब वो इसका नाम भी बदल दें और बार्क यानी भौंकना रख दें.''", "धर्मेंद्र शर्मा लिखते हैं, ''ट्विटर पर जिस तरह लोग कुत्ते की तरह झगड़ते थे. ऐसे में यही होना था.''", "नेहा ने ट्वीट किया, ''पहले लोग चहचहाते थे. अब लोग भौंकेंगे.''", "प्रीति लिखती हैं- अब हम ट्वीट नहीं करते हैं, अब हम भौंकते हैं.", "एलन मस्क ने जब ट्विटर ख़रीदने का एलान किया था, तब से वो और ये सोशल मीडिया प्लेटफ़ॉर्म चर्चा में है.", "पहले मस्क ने ट्विटर 44 अरब डॉलर में ख़रीदने की पहले बात कही थी, फिर वो इससे बचते हुए नज़र आए थे. ", "जब ट्विटर ने मामला अदालत में ले जाने का फ़ैसला किया, तब मस्क ने आख़िरी वक़्त से ठीक पहले डील फ़ाइनल की और ट्विटर को ख़रीद लिया.", "ट्विटर का मालिकाना हक़ मिलते ही मस्क ने पराग अग्रवाल समेत टॉप ट्विटर अधिकारियों को बाहर निकाला था. इसके बाद पूरी दुनिया में ट्विटर के हज़ारों कर्मचारियों की नौकरियां भी गईं.", "मस्क ने कहा था कि कंपनी को हो रहे नुक़सान से बचने के लिए ये क़दम उठाना ज़रूरी है.", "इसके बाद ट्विटर ने अब तक नि:शुल्क दी जा रही ब्लू टिक यानी वेरिफ़ाइड सुविधा के लिए पैसा लेने का फ़ैसला किया. इसे ट्विटर ब्लू के नाम से जाना जाता है और भारत में ब्लू टिक का सब्सक्रिप्शन 600 से हज़ार रुपये के बीच में दिया जा रहा है.", "पहले ये सुविधा फ़्री में उपलब्ध थी.", "मस्क ने वेरिफ़ाइड हैंडल्स को दिखाने वाले टिक के कई रंग भी लॉन्च किए हैं. इसके तहत अब वेरिफ़ाइड हैंडल्स कई कैटेगिरी में बांटे गए हैं. नीला, पीला, सिल्वर कई वेरिफ़ाइड हैंडल्स के रंग हैं."]}
{"Headline": "मेंटलिस्ट सुहानी शाह का ख़ास इंटरव्यू देखिए", "Content": ["जब कोई जादूगर किसी चीज़ को हाथ में लेकर जादू दिखाता है तो सभी अचंभित रह जाते हैं. ", "लेकिन जब कोई सामने बैठे लोगों के दिमाग़ से खेले तो आप क्या कहेंगे? ", "आम तौर पर कहा जाता है कि किसी के दिमाग़ में क्या चल रहा है, ये कोई नहीं बता सकता. ", "अगर आप भी इस बात पर भरोसा करते हैं तो एक बार फिर सोचिए. ", "मेंटलिज़्म एक ऐसी कला है, जिसमें ठीक यही किया जाता है. और देखने वाले हैरान रह जाते हैं कि ये हुआ कैसे. ", "कुछ ऐसा ही करने वालीं मेंटलिस्ट सुहानी शाह बीबीसी के दफ्तर में आईं. अपनी ज़िंदगी के बारे में बहुत कुछ बताया, मेंटलिज़्म के बारे में भी बताया और कुछ 'जादूगरी' भी करके दिखाई.", "वीडियो: विकास त्रिवेदी, विदित मेहरा और संदीप यादव", "(बीबीसी हिन्दी के एंड्रॉएड ऐप के लिए आप", " कर सकते हैं. आप हमें ", ", ", ", ", "और ", " पर फ़ॉलो भी कर सकते हैं.)"]}
{"Headline": "", "Content": []}
{"Headline": "नमाज़ के दौरान जब बिल्ली इमाम के कंधों पर चढ़ गई", "Content": ["इसी दौरान वहां एक बिल्ली आ गई और नमाज़ की नुमाइंदगी कर रहे इमाम के कंधे पर चढ़ गई. ", "लेकिन इमाम वालिद मेहसास इससे ज़रा भी विचलित नहीं हुए और इबादत जारी रही. ", "बिल्ली उनके कंधों पर चढ़ गई और कुछ समय बाद नीचे उतर आई. ", "ये वीडियो सोशल मीडिया पर वायरल हो रहा है.", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", "पर फ़ॉलो भी कर सकते हैं.)"]}
{"Headline": "कला जगत को क्या झकझोर कर रख देगा कॉपीराइट का मुद्दा- दुनिया जहान", "Content": ["यह मुद्दा कला की दुनिया को भी झकझोरने को तैयार दिख रहा है. अमरीका के मशहूर कलाकार एंडी वारहोल की दो कलाकृतियों के कॉपीराइट से जुड़ा मामला अमरीका की सुप्रीम कोर्ट में पहुंच गया है. ", "इस हफ़्ते हम जानने की कोशिश करेंगे कि क्या कॉपीराइट का मुद्दा भविष्य में कलाकारों की सृजनात्मकता और कला को बड़े पैमाने पर प्रभावित कर सकता है? क्या कला निर्माण के तरीकों को बदल सकता है?", "प्रेज़ेंटरः मोहनलाल शर्मा", "प्रोड्यूसरः अनीश अहलूवालिया", "ऑडियो एडिटिंगः तिलकराज भाटिया", "वीडियो प्रोडक्शनः देबलिन रॉय"]}
{"Headline": "", "Content": []}
{"Headline": "जब आवारा कुत्ते हुए खूंखार, बने जान के दुश्मन", "Content": ["उत्तर प्रदेश के अलीगढ़ मुस्लिम यूनिवर्सिटी कैंपस में बीते रविवार को सुबह की सैर पर निकले सफ़दर अली पर सात-आठ आवारा कुत्तों ने जानलेवा हमला कर दिया. ", "वीडियो में दिखता है कि एक शख़्स टहलते हुए पार्क के किनारे खड़ा होता है. ", "तभी दो कुत्ते उसके पास आकर भौंकने लगते हैं. चंद पलों में वहां कई और कुत्ते आते हैं और उस शख़्स पर हमला कर देते हैं. ", "कुत्ते उस शख़्स पर हावी हो जाते हैं और उसे नीचे गिरा देते हैं.अलीगढ़ पुलिस के अधीक्षक ने इस पूरी घटना की जानकारी दी है.", "इससे पहले भी आवारा कुत्तों के हमले के वीडियो सामने आए हैं.", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "", "Content": []}
{"Headline": "चलते ट्रक से बकरियां क्यों फ़ेंक रहा ये शख़्स?", "Content": ["एक चलते ट्रक से बकरे-बकरी चोरी की का वीडियो वायरल हो रहा है.", " इस वीडियो में ट्रक चल रहा है और चोर उस पर चढ़कर जानवरों को नीचे फेंक रहा है. ", "ये घटना नासिक-मुंबई हाइवे पर इगतपुरी में हुई. शुरुआत में कहा जा रहा था कि ये घटना उत्तर प्रदेश की है."]}
{"Headline": "", "Content": []}
{"Headline": "स्वर्ण मंदिर में तिरंगे के टैटू के साथ पहुंची युवती को रोकने का क्या है मामला", "Content": ["वायरल वीडियो में दावा किया जा रहा है कि युवती ने अपने 'चेहरे पर तिरंगे झंडे का टैटू लगाया हुआ था, इसलिए उन्हें स्वर्ण मंदिर में दाखिल नहीं होने दिया गया.'", "इसे लेकर युवती और उनके साथ मौजूद एक पुरुष की स्वर्ण मंदिर के एक सेवादार से बहस होती नज़र आती है.", "ट्विटर और दूसरे सोशल मीडिया प्लेटफॉर्म पर वीडियो शेयर कर रहे कई लोगों ने दावा किया है कि सेवादार ने युवती को प्रवेश देने से मना कर दिया.", "इस मामले पर शिरोमणि गुरुद्वारा प्रंबधक कमिटी (एसजीपीसी) ने प्रतिक्रिया दी है और विवाद को 'बेवजह तूल' देने की निंदा की है.", "एसजीपीसी के महासचिव गुरचरण सिंह ग्रेवाल ने कहा है कि अगर यात्री को ठेस पहुंची है तो वो 'माफी मांगते हैं.'", "हालांकि, उन्होंने ये भी कहा है कि धार्मिक स्थान पर आने वालों को उसकी मर्यादा का ध्यान रखना चाहिए. ग्रेवाल ने ट्विटर पर 'विवाद को तूल दे रहे' लोगों की मंशा पर सवाल उठाए हैं और केंद्र सरकार से कहा है कि वो 'ऐसी हरकतों पर लगाम कसे.'", "सोशल मीडिया पर एक 40 सेकेंड का ", " किया जा रहा है. ये वीडियो कब का है और इसे किसने रिकॉर्ड किया है, इस बारे में कोई जानकारी सामने नहीं आई है. ", "वीडियो में एक महिला की आवाज़ सुनाई देती है, एक पुरुष उससे सवाल करता है, \"किसने रोका?\" ", "महिला जवाब देती है, \"इसने पग (पगड़ी) वाले ने.\"", "पुरुष पूछता है, \"इसने.\" महिला सहमति जताती है. ", "पुरुष पगड़ी वाले व्यक्ति से मुखातिब होता है और कहता है, \"हां जी सरदार जी, आपने गुड़िया को अंदर जाने से रोका क्या कारण है.\"", "पगड़ी वाला व्यक्ति कहता है, \"ये फ्लैग साफ़ कर लें\" ", "पुरुष सवाल करता है, \"क्यों, इंडिया नहीं है ये\" ", "पगड़ी वाला व्यक्ति गर्दन हिलाते हुए कहता है, \"ये पंजाब है.\" ", "पुरुष कहता है, \"रिकॉर्डिंग करो\" ", "इसके बाद महिला और पुरुष दोनों की पगड़ी वाले व्यक्ति से बहस शुरू हो जाती है. आखिर में पगड़ी वाला व्यक्ति फ़ोन की तरफ हाथ बढ़ता नज़र आता है. ", "ये वीडियो कई लोग सोशल मीडिया पर शेयर कर रहे हैं. कई लोग इस पर अपनी प्रतिक्रिया भी दे रहे हैं. ", "कुछ लोग पगड़ी वाले सेवादार पर सवाल उठा रहे हैं तो कुछ लोग वीडियो बनाने वालों की मंशा को लेकर सवाल पूछ रहे हैं. ", "नवप्रीत कौर नाम की ट्विटर यूज़र ने लिखा है, \"एक लड़की को स्वर्ण मंदिर में दाखिल होने से रोक दिया गया क्योंकि उन्होंने अपने चेहरे पर भारतीय झंडा पेंट कराया हुआ था. जिस व्यक्ति ने उन्हें स्वर्ण मंदिर में दाखिल नहीं होने दिया, उन्होंने कहा, ये पंजाब है भारत नहीं.\" ", "इस्कॉन के प्रवक्ता ", " ने ट्विटर पर लिखा है, \"ये सदमे में डालने वाली बात है! स्वर्ण मंदिर में महिला को प्रवेश करने से रोक दिया गया क्योंकि उनके चेहरे पर भारतीय झंडे का टैटू था. \"", "पत्रकार और लेखक जगतार सिंह ने ट्विटर पर लिखा है, \"पंजाब का स्वर्ण मंदिर (दरबार साहिब) पर्यटन स्थल नहीं है और इसके अलग नियम और पवित्रतता है. एसजीपीसी को पर्यटकों को इस बारे में शिक्षित करना चाहिए. इस परिसर में अकाल तख्त सिख संप्रभुता का प्रतिनिधित्व करता है. इसके अंदर सिर्फ़ सिख झंडा लाने की इजाज़त है.\"", "तमन्ना नाम की ट्विटर यूज़र ने लिखा है, \"मुझे स्वर्ण मंदिर या फिर यहां के किसी और गुरुद्वारा में कभी ऐसी दिक्कत का सामना नहीं करना पड़ा है. ये तथ्य है. मेरे करीब के लोगों को भी कभी ऐसी दिक्कत नहीं हुई लेकिन अगर मुंह पर पेंट लगाकर जोकर बनके तमाशे करने जाओगे तो तमाशा ही मिलेगा ना.\" ", "शिरोमणि गुरुद्वारा प्रंबधक कमिटी (एसजीपीसी) ने भी इस मामले का संज्ञान लिया है और एक बयान जारी किया है. ", "एसजीपीसी के महासचिव गुरचरण सिंह ग्रेवाल ने कहा है कि अगर किसी यात्री को ठेस पहुंची है तो वो माफी मांगते हैं लेकिन साथ ही उन्होंने वीडियो वायरल करने वालों की मंशा पर सवाल भी उठाए हैं.", "ग्रेवाल ने कहा, \"हम ये स्पष्ट कर देना चाहते हैं कि दुनिया के किसी भी कोने से, किसी भी धर्म या जाति का श्रद्धालु गुरु रामदास पातशाह के दरबार में आता है वो सत्कार योग्य है. उसके चरणों में नमस्कार है. वो यहां आकर क्या करता है, ये बाद की बात है.\"", "दिनभर: पूरा दिन,पूरी ख़बर", "उन्होंने बीते दिनों हुई एक घटना का भी ज़िक्र किया जहां कुछ लोगों ने जान बूझकर ऐसे कपड़े पहने जिनसे सिखों की भावनाएं आहत हुईं.  ग्रेवाल ने कहा, \"दूसरी बात किसी भी धार्मिक स्थान की अपनी एक मर्यादा होती है. उस मर्यादा में पहनावा ठीक रखें, नशा करके न आए. हमारे सेवादार इस बारे में लोगों के सचेत करते हैं.\"वायरल वीडियो को लेकर ग्रेवाल ने कहा, \"पिछले दिनों में हुई घटनाओं की पृष्ठभूमि में यहां के एक प्रबंधक नौजवान ने ज़रूर उनके साथ बहस की. उनके द्वारा उकसाए जाने के बाद उस अधिकारी ने कुछ बातें कहीं.\"", "उन्होंने कहा, \"मैं खुले दिन के साथ, एक ज़िम्मेदार व्यक्ति होने के नाते किसी भी यात्री के मन में दुर्व्यवहार की बात आई है, तो इस बात के लिए मैं एसजीपीसी का प्रमुख होने के नाते माफ़ी मांगता हूँ. ये हुई पहली बात.\" ग्रेवाल ने कहा, \"दूसरी बात - ट्वीट करने वालों की मंशा क्या है? और उस ट्वीट के बाद कैसे जवाब दिए जा रहे हैं, उन्हें देखकर मेरा सिर शर्म झुक रहा है. क्योंकि ये बताया जा रहा है कि पंजाब देश का हिस्सा नहीं. क्या उन्हें पता नहीं कि हिंदूस्तान को आज़ाद करवाने के लिए पंजाब ने क्या किया? क्या वो लोग जानते नहीं कि इस तिरंगे को दुनिया में सम्मान मिलता है उसका कारण कौन लोग हैं. सौ में से 90 फांसियां किसे हुईं? इस बारे में कोई ट्वीट करेगा?\" ", "उन्होंने आरोप लगाया, \"इनकी मंशा ठीक नहीं है. जानबूझ कर सिखों को बदनाम किया जा रहा है. मैं चाहता हूं कि जो लोग आज ट्विटर पर सवाल उठा रहे हैं वो अपने अंदर झांके और पूछें की इस देश को आज़ाद किसने करवाया.\"", "ग्रेवाल ने कहा, \"उस बच्चे के चेहरे पर अगर तीन रंग थे तो वो तिरंगा नहीं हो गया. मैं फिर दोरहाता हूँ कि हर धार्मिक स्थान की एक मर्यादा होती है. इन बातों को इस तरह न किया जाए क्योंकि सिखों ने इस देश के लिए बड़ी कुर्बानियां दी हैं. एक ट्वीट करके आप सिखों की कुर्बानी को नहीं भुला सकते.\"", "ग्रेवाल ने केंद्र सरकार से भी इस ओर ध्यान देने को कहा है. ", "उन्होंने कहा, \"मैं भारत सरकार से स्पष्ट कह देना चाहता हूं कि ऐसी हरकतों पर लगाम कसे, ऐसी साज़िशों में शामिल न हों.\""]}
{"Headline": "सलमान ख़ान को लेकर विक्की कौशल क्यों बोले- बेसबब बात बढ़ाने की ज़रूरत नहीं...", "Content": ["अबू धाबी में हो रहे आईफ़ा अवॉर्ड समारोह में शिरकत करने पहुंचे विक्की कौशल ने शुक्रवार रात कहा, \"कई बार बातें बहुत बढ़ जाती हैं. उसे लेकर बिना वजह चर्चा छिड़ जाती है. इसका कोई फायदा नहीं है.\" ", "उन्होंने कहा, \"चीज़ें जैसी होती हैं, कभी-कभी वो वीडियो में ठीक वैसी नहीं दिखतीं. इस बारे में बात करने का कोई फायदा नहीं है.\"", "इस साल का आईफ़ा अवॉर्ड समारोह संयुक्त अरब अमीरात के अबू धाबी शहर में हो रहा है. इसमें हिस्सा लेने के लिए बॉलीवुड के कई सितारे वहां पहुंचे हैं.", "गुरुवार को यहां दोनों अभिनेताओं का एक वीडियो सामने आया जिसमे सलमान ख़ान के बॉडीगार्ड विक्की कौशल को धक्का देते दिखते हैं.", "मामला कुछ ऐसा था कि आईफ़ा के दौरान हो रहे एक प्रेस कॉन्फ्रेंस के लिए पहुंचे विक्की अपने प्रशंसकों के साथ उन्हें तस्वीरें दे रहे थे. ", "ठीक उसी वक्त सलमान ख़ान वहां पहुंचे. इसी बीच सलमान ख़ान के बॉडीगार्ड ने विक्की कौशल को साइड कर दिया. कुछ सेकंड बाद सलमान वहां से निकल गए. ", "दिनभर: पूरा दिन,पूरी ख़बर", "सोशल मीडिया पर ये वीडियो सामने आने के बाद विक्की कौशल के फैन्स नाराज़ हो गए. चर्चा छिड़ गई कि क्या सलमान ने विक्की को नज़रअंदाज़ किया.", " ने लिखा, \"सलमान ख़ान को घमंड हो गया है. जब बॉडीगार्ड्स ने विक्की को उनसे मिलने से रोका तो उन्हें आगे बढ़कर विक्की को गले लगाना चाहिए था. वो इंसानियत होती. किसी भी अच्छे व्यक्ति की पहचान उसकी विनम्रता है. या फिर ये सिर्फ इस कारण है कि कटरीना ने विक्की कौशल से शादी की है.\"", " का कहना है, \"उन्होंने विक्की कोशल को धक्का क्यों दिया? ये स्वैग नहीं है, ये तल्खी है. सलमान ख़ान ने भी तो नहीं कहा कि आने दो बात कर रहे हैं.\"", "एक अन्य ", " ने लिखा, \"सलमान ख़ान बड़े सितारे ज़रूर होंगे लेकिन ख़ान की तुलना में विक्की कौशल टैलेन्टेड अभिनेता हैं.\"", " नाम की एक यूज़र ने लिखा, \"अभिषेक बच्चन और विक्की कौशल को काम या इज़्ज़त के लिए सलमान ख़ान या किसी और के इंट्रोडक्शन की ज़रूरत नहीं है. उन्होंने अपने काम से अपना नाम कमाया है.\"", " नाम के एक यूज़र ने कहा, \"बिल्कुल सलमान ख़ान सुपरस्टार हैं. वो बॉलीवुड के भाई हैं लेकिन जिस तरह विक्की कौशल को साइड किया गया ये कतई स्वीकार्य नहीं है. ये सलमान ख़ान की तरफ से अपमानजनक व्यवहार है.\"", "लेकिन इसके बाद आईफ़ा के दौरान ही दोनों अभिनेताओं के बीच उस वक्त सुलह होती भी दिखी जब शुक्रवार को सलमान ख़ान ने ख़ुद आकर विक्की कोशल को गले लगाया. ", "इसके कुछ देर बाद विक्की कोशल ने बयान दिया कि \"ये बिना वजह चर्चा है, जिसका कोई फायदा नहीं है.\"", "संयुक्त अरब अमीरात में हो रहे इस अवॉर्ड शो को अभिषक बच्चन और विक्की कोशल होस्ट कर रहे हैं, जबकि सलमान इसमें परफॉर्म करने वाले हैं.", "हालांकि ये दोनों वीडियो सामने आने के बाद भी कई फैन्स नाराज़ दिखे.", "तेजस सिंह नाम के एक यूज़र ने लिखा, \"कल एक वीडिया देखा जिसमें सलमान ख़ान विक्की कौशल को नज़रअंदाज़ कर रहे हैं. आज उसी अवॉर्ड शो में वो एकदूसरे को ऐसे गले लगा रहे हैं जैसे बिछड़े हुए यार हों. सल्लू भाई 'कभी सौतन सभी सहेली' की तरह क्यों व्यवहार कर रहे हैं.\"", "सलमान ख़ान की टाइगर सिरीज़ की फ़िल्मों में उनके साथ कटरीना देखी जाती रही हैं. ", "इस साल दिवाली के मौक़े पर आने वाली टाइगर-3 में भी उनके साथ कटरीना कैफ काम कर रही हैं. इन दोनों के अलावा इसमें इमरान हाशमी अभिनय कर रहे हैं."]}
{"Headline": "महिलाओं से छेड़छाड़ के वीडियो बनाने-बेचने वाले को जब पकड़ा गया", "Content": ["पूर्वी एशिया में सार्वजनिक स्थानों और परिवहन में महिलाओं के यौन शोषण के मामले आम हैं. ", "इस छेड़छाड़ और शोषण के वीडियो बनाए जाते हैं और फिर उन्हें बेचा जाता है. लेकिन इस पूरे रैकेट से पैसा बनाने वाले जो लोग हैं, वो आम तौर पर छिपे रहते हैं.", "बीबीसी आई ने ऐसे ही एक व्यक्ति तक पहुंचने में कामयाबी पाई. देखें ये विशेष रिपोर्ट."]}
{"Headline": "नौ साल पर छिड़ा विवाद: बीजेपी ने कहा- किए 'नौ कमाल', तो कांग्रेस ने गिनाई नौ नाकामियां ", "Content": ["मई 2014 में पूर्ण बहुमत के साथ सत्ता में आई बीजेपी ने इस मौक़े पर दो दिन पहले सोशल मीडिया पर अपनी कामयाबियों की लिस्ट पोस्ट की. ", "इस पोस्ट के बाद विपक्षी कांग्रेस इस पर ख़ामोश नहीं बैठी और उसने भी पलटकर बीजेपी पर नौ सवाल दाग़ दिए.", "कांग्रेस ने केवल सोशल मीडिया पर ही सवाल नहीं किए बल्कि देश के दो दर्जन से अधिक शहरों में प्रेस कॉन्फ्रेंस कर बीजेपी सरकार पर सवाल उठाए.", "शनिवार को कांग्रेस ने एक ट्वीट कर कहा कि वो जनता की आवाज़ उठाते रहेंगे और सरकार को ज़िम्मेदार ठहराएंगे.", "कांग्रेस ने लिखा, \"देश के 28 शहरों में प्रेस कॉन्फ्रेंस आयोजित कर नौ साल से सत्ता में रही मोदी सरकार की बीते नौ सालों की नौ नाकामयाबियां जनता के सामने रखी गईं. हम हमेशा लोगों की आवाज़ उठाते रहेंगे. हम संविधान के लिए लड़ते रहेंगे और सरकार को ज़िम्मेदार ठहराएंगे.\"", "इतना ही नहीं कांग्रेस ने बीजेपी पर ये भी आरोप लगाया है कि बीते नौ सालों में उसने जनता से नौ वादे किए लेकिन उसने उन्हें पूरा नहीं किया.", "कांग्रेस ने अपने ट्वीट में इससे जुड़ी एक तस्वीर पोस्ट की और लिखा 'नौ साल वादाख़िलाफ़ी के.'", "कांग्रेस की पोस्ट की गई तस्वीर के अनुसार, \"मोदी सरकार ने काला धन वापस लाने, हर साल 2 करोड़ रोज़गार पैदा करने, हर व्यक्ति के खाते में 15 लाख रुपये लाने, 100 स्मार्ट सिटी बनाने, बुलेट ट्रेन शुरू करने, सबको पक्का घर देने, हर परिवार को 24 घंटों बिजली देने, अर्थव्यवस्था को 5 ट्रिलियन का बनाने और किसानों की आय दोगुनी करने का वादा किया था, लेकिन सरकार इन नौ वादों को पूरा नहीं कर पाई.\"", "रविवार को नए संसद के उद्घाटन के ऐलान से पहले कांग्रेस बीजेपी पर हमलावर रही है. ", "हालांकि नए संसद के उद्घाटन की घोषणा के बाद कांग्रेस ने ये कहते हुए इसके उद्घाटन समारोह का बहिष्कार किया कि इसका उद्घाटन राष्ट्रपति द्रोपदी मुर्मू से कराया जाना चाहिए था.", "नए संसद भवन का उद्घाटन ऐसे वक्त हो रहा है जब बीजेपी केंद्र में अपनी सरकार के नौ साल पूरे कर रही है और साथ ही अगले साल होने वाले लोकसभा चुनावों की तैयारी कर रही है.", "इस मौक़े पर बीजेपी ने 'नौ साल, नौ कमाल' कहते हुए बीते नौ सालों में कांग्रेस के नेतृत्व वाली यूपीए सरकार की तुलना बीजेपी के नेतृत्व वाली एनडीए सरकार से की और अपनी कामयाबी गिनाई.", "इसी दिन बीजेपी के वरिष्ठ नेता रविशंकर प्रसाद ने एक प्रेस कॉन्फ्रेंस कर कांग्रेस पर निशाना साधा और कहा, \"कांग्रेस दो बार लोकसभा चुनावों में बुरी तरह हार चुकी है, अगली बार के चुनावों में भी उनका यही हश्र होगा.\"", "तृणमूल कांग्रेस की प्रमुख ममता बनर्जी ने कहा कि बीजेपी सरकार बीते नौ सालों में रोज़ बदलाव कर रही है. ", "उन्होंने कहा, \"सरकार इतिहास बदल रही है, चरित्र बदल रही है, शिक्षा बदल रही है, धर्म बदल रही है, नोट बदल रही है. सब कुछ बदलते-बदलते एक दिन बीजेपी खुद ही बदल जाएगी.\"", "उन्होंने कहा कि बीते नौ सालों में देश में अलोकप्रिय और जनता के प्रति असंवेदनशील नीतियां लेकर आई जो नाकाम साबित हुईं.", "वहीं पार्टी नेता ", " ने कहा कि प्रधानमंत्री मोदी ने बीते नौ सालों में संसद में किसी सवाल का उत्तर नहीं दिया है.", "तेलंगाना के मुख्यमंत्री के. चंद्रशेखर राव की पार्टी भारत राष्ट्र समिति (पहले तेलंगना राष्ट्र समिति) के वाई सतीश रेड्डी ने ट्वीट कर लिखा है कि बीते नौ सालों में मोदी सरकार ने 99 से अधिक आपदाओं को अंजाम दिया.", "उन्होंने लिखा, \"इसमें से नौ आपदाएं हैं- नोटबंदी, सरकारी संपत्ति बेचना, बेरोज़गारी, कोविड मामले का बुरा प्रबंधन, गणतंत्र की हत्या, कृषि क़ानून लाना लेकिन वादे पूरे नहीं करना, मीडिया को 'मोदिया' बनाया, पुलवामा में राजनीति के लिए आर्मी का इस्तेमाल किया और पूरे इकोसिस्टम को आदानी के लिए बदला.\"", "आम आदमी पार्टी की आतिशी ने ", " में एक लेख लिखकर अध्यादेश का मुद्दा उठाया और लिखा कि सुप्रीम कोर्ट के आदेश को पूरी तरह से पलटते हुए केंद्र सरकार ने चुनी हुई सरकार के ऊपर दो चुने हुए नौकरशाहों को प्रथमिकता देने का फ़ैसला किया है.", "उन्होंने लिखा कि \"बीते नौ सालों में मोदी सरकार राज्यों के हाथों से उनकी ताकत छीनने के लिए बदनाम रही है. पहले उन्होंने अपनी ग़ैर-क़ानूनी सरकार बनाने के लिए ऑपरेशन लोटस चलाया और विधायकों की खरीद-फरोख्त की. ऐसा न हुआ तो उन्होंने सीबीआई और ईडी को दूसरी पार्टियों के पीछे लगा दिया, फिर असंवैधानिक अध्यादेश ले कर आए.\""]}
{"Headline": "रूस में मजबूरी में उतरा एयर इंडिया का विमान, रूसी हवाई क्षेत्र को लेकर क्यों छिड़ा विवाद", "Content": ["एयर इंडिया ने एलान किया है कि दिल्ली से सैन फ्रांसिस्को जा रहे विमान के उन सभी यात्रियों के पैसे वापस कर दिए जाएंगे जो रूस में फंस गए थे.", "दो दिन रूस में ही फंसे रहने के बाद गुरुवार को आख़िरकार ये विमान सैन फ़्रांसिस्को पहुंचा.", "मंगलवार को अमेरिका के सैन फ्रांसिस्को जा रहे एयर इंडिया के एक विमान को इंजन में ख़राबी की वजह से  रूस के सुदूर पूर्वी मगदान इलाक़े में आपात स्थिति में उतारना पड़ा था.", "अचानक रूस में लैंड करने के बाद रूसी हवाई क्षेत्र के इस्तेमाल को लेकर चर्चा छिड़ गई थी.", "विमान में 216 यात्रियों समेत चालक दल के 16 लोग भी शामिल थे.", "रूस-यूक्रेन युद्ध के बाद अधिकतर पश्चिमी देशों ने रूसी हवाई क्षेत्र के इस्तेमाल करने पर रोक लगाई है. ", "ऐसे में एक बहस ये छिड़ गई है कि क्या अमेरिकी विमानों के उन विमान सेवाओं पर रोक लगानी चाहिए जो अमेरिका तक उड़ान के लिए रूसी हवाई क्षेत्र का इस्तेमाल करते हैं.", "इस दौरान सोशल मीडिया पर विमान के यात्रियों की भी तस्वीरें वायरल हुईं. ", "इन तस्वीरों में देखा जा सकता था कि यात्रियों को अस्थायी तौर पर जिस जगह ठहराया गया वो कोई होटल नहीं था और न ही यात्रियों के लिए अलग कमरों की कोई व्यवस्था की गई थी. ", "इसे लेकर सोशल मीडिया पर एक और बहस ये छिड़ गई कि क्या एयर इंडिया को अपने यात्रियों के लिए ज़रूरी सुविधाएं मुहैया नहीं करानी चाहिए थीं.", "एयर इंडिया ने बताया है कि मगदान में फंसे यात्रियों को लेकर एक विशेष विमान ", " सैन फ्रांसिस्को पहुंच गया है.", "दिनभर: पूरा दिन,पूरी ख़बर", "विमान के रूस में लैंड करने से एक दिन पहले अमेरिका की एक जानी मानी विमान कंपनी ने रूसी हवाई क्षेत्र के इस्तेमाल को लेकर चिंता जताई थी, जबकि भारत की कंपनी ने इसके विरोध में अपनी राय रखी थी.", "वैश्विक हवाई रास्तों को लेकर मंगलवार को ख़त्म हुई एक बैठक में रूसी हवाई क्षेत्र को लेकर चर्चा हुई थी. ", "यूक्रेन पर रूस के हमले के बाद कुछ पश्चिमी मुल्कों ने रूस की विमानन कंपनियों पर अपने हवाई क्षेत्र के इस्तेमाल को लेकर रोक लगा दी. बदले में रूस ने कुछ विदेशी कंपनियों पर अपने हवाई क्षेत्र इस्तेमाल को लेकर पाबंदी लगाई.", "इस कारण कई कंपनियों को भौगोलिक तौर पर दुनिया के सबसे बड़े मुल्क की सीमाओं के बाहर से घूम कर अपने ठिकानों पर जाना होता है.", "अमेरिका, यूरोपीय और जापानी विमानन कंपनियों ने अपनी उड़ानें रूस के ऊपर से ले जानी बंद कर दी हैं लेकिन भारत की एयर इंडिया, खाड़ी क्षेत्र के कई देश और चीनी विमानन कंपनियों ने रूसी हवाई क्षेत्र का इस्तेमाल करना जारी रखा है. ", "इसका फ़ायदा ये होता है कि ये उड़ानें अधिक वक़्त नहीं लेतीं और उनकी क़ीमतें भी कम होती हैं.", "अमेरिकी कंपनी यूनाइटेड एयरलाइन्स के सीईओ स्कॉट किर्बी ने हाल में कहा था कि विमानों को अब पहले की तुलना में अधिक रास्ता घूमकर भारत तक जाना होता है, इसलिए आर्थिक और विमानों की रेंज जैसे कारणों से भारत तक चला रही कई उड़ानों को उन्हें रोकना पड़ा रहा है.", "सोमवार को उन्होंने सवाल किया था, \"अहम अमेरिकी नागरिक जिस विमान में हों और वो विमान रूस में लैंड कर जाए तब क्या होगा? एक तरह का नया संकट पैदा कर सकता है.\"", "ट्रैवल ब्लॉगर मैथ्यू क्लिंट ने कहा, \"मुझे लगता है कि मौजूदा हालात में एयर इंडिया जो कर सकता था कर रहा है, लेकिन इस घटना ने एक दूसरी चिंता को जन्म दिया है. अगर एयर इंडिया ने रूसी हवाई क्षेत्र का इस्तेमाल जारी रखा तो क्या अमेरिका को उस पर बैन नहीं लगाना चाहिए, क्योंकि ये अमेरिकी विमानन कंपनियों के लिए नुक़सानदेह है.\"", "इसके उत्तर में विनम्र लोन्गानी ने ", ", \"ऐसा नहीं है कि केवल एयर इंडिया ही रूसी हवाई क्षेत्र का इस्तेमाल कर रहा है. गल्फ़ एयरलाइन्स, जो अमेरिकी कंपनियों के साथ काम करती हैं, वो भी ऐसा कर रही हैं. एयर इंडिया पर बैन लगाना अमेरिका अर्थव्यवस्था के हित में नहीं होगा क्योंकि कंपनी अमेरिकी विमान बनाने वाली बोईंग कंपनी से नए विमान ख़रीद रही है. मुझे नहीं लगता कि अमेरिकी राष्ट्रपति ऐसा कुछ करेंगे.\"", "एक और ", " लिखा, \"ये संवेदनशील मामला है, एयर इंडिया को इमर्जेंसी स्थिति में विमान वहां उतारना पड़ा. इस तरह की स्थिति में पायलट की मुख्य चिंता यात्रियों की सुरक्षा होती है न कि ये कि अमेरिका किसे पसंद करता है और किसे नहीं.\"", "एक और यूज़र ने लिखा कि \"इस दलील के हिसाब से भारत को चीन और पाकिस्तान के हवाई क्षेत्र का इस्तेमाल करने को लेकर अमेरिकी उड़ानों पर भी प्रतिबंध लगाना चाहिए.\"", "इसी सप्ताह हुई इंटरनेशनल एयर ट्रांसपोर्ट असोसिएशन (आईएएटीए) की सालाना बैठक में संगठन के सीईओ कैंपबेल विल्सन ने कहा था, \"एयर इंडिया में हम उस दायरे में रहकर कम करते हैं जो हमें हमारा देश देता है, हो सकता है कि इस पर सभी देशों की राय न बने. ऐसे में इसके परिणाम अलग हो सकते हैं.\"", "आईएएटीए के महानिदेशक विली वॉल्श ने तो रूसी हवाई क्षेत्र को सभी के लिए खोलने की अपील तक कर दी थी.", "समाचार एजेंसी रॉयटर्स से बातचीत में उन्होंने कहा, \"हम चाहते हैं कि हर कोई रूसी हवाई क्षेत्र का खुलकर इस्तेमाल कर सके. मैं उस बात को लेकर स्पष्ट हूं कि ये सुरक्षा का मामला नहीं है.\"", "हाल में एयर इंडिया को टाटा ग्रुप ने ख़रीदा था. अंतरराष्ट्रीय बाज़ार में अपनी मौजूदगी बढ़ाने के लिए कंपनी यूरोप और अमेरिका तक नॉन-स्टॉप उड़ाने चला रही हैं. इस मामले में रूसी हवाई क्षेत्र का इस्तेमाल उसके लिए महत्वपूर्ण साबित हो रहा है.", "मंगलवार 06 जून को दिल्ली से सैन फ्रांसिस्को जा रहे एयर इंडिया के A-173 विमान को इंजन में ख़राबी के कारण रूस के मगदान में उतारा गया था.", "इस विमान में भारत के साथ-साथ अमेरिका के 40 और कनाडा के कई नागरिक सवार थे.", "एयर इंडिया ने बयान जारी कर रहा कि विमान के एक इंजन में तकनीकी ख़राबी आ गई थी, जिस कारण उसे आपातस्थिति में उतारना पड़ा.", "बयान में कहा गया है, \"स्थानीय प्रशासन की मदद से यात्रियों के लिए होटल की व्यवस्था करने की कोशिश की गई लेकिन रूस के इस सुदूर जगह में ढांचागत सुविधाओं में कमी के कारण यात्रियों के लिए अस्थायी व्यवस्था की गई है.\"", "कंपनी ने कहा, \"मगदान में हमारे कर्मचारी नहीं हैं, लेकिन व्लादिवोस्तोक में मौजूद कंसुलेट जनरल से मदद लेकर और स्थानीय प्रशासन की मदद से यात्रियों के लिए सभी तरह की व्यवस्था की जा रही है.\"", "ओकोत्स्क सागर के उत्तर में मौजूद मगदान एक बंदरगाह शहर है. ये शहर मॉस्को से 10 हज़ार किलोमीटर दूर बसा है.", "रूसी समाचार वेबसाइट ", " के अनुसार, शहर के यातायात मंत्री अलेक्सी सियोरपास ने कहा था, \"यात्रियों को पास के एयरपोर्ट के नज़दीक एक स्कूल में ठहराया गया है, गर्भवती महिला और बच्चों के साथ सफ़र कर रही महिलाओं को शहर के मेडिकल कॉलेज की डॉरमेटरी में ठहराया गया है.\"", "\"सभी के लिए खाने की व्यवस्था की गई है और उन्हें गर्म कंबल भी दिए गए हैं. हालांकि यात्री परिसर से बाहर नहीं जा पाएंगे क्योंकि उनके साथ रूस सीमा सुरक्षाबल के कर्मी मौजूद रहेंगे.\"", "लेकिन भारत में सोशल मीडिया पर इसे लेकर चर्चा शुरू हो गई. कई यूज़र्स ने यात्रियों के वीडियो सोशल मीडिया पर पोस्ट किए और कहा कि कंपनी ने यात्रियों के लिए कोई व्यवस्था नहीं की है.", "तरुण शुक्ला नाम के एक यूज़र ने बुधवार को एक पोस्ट में लिखा, \"सैन फ्रांसिस्को जा रही उड़ान को ग्रामीण इलाक़े में लैंड कराना पड़ा. छह घंटे के सफ़र के बाद यहां पहुंच कर 18 घंटे हो चुके हैं. अब तक एयर इंडिया ने कुछ नहीं कहा.\"", "उन्होंने जो वीडियो पोस्ट किया उसमें देखा जा सकता है कि कई यात्रियों को एक साथ स्कूल के एक कमरे में ठहराया गया है. वहां उनके सोने के लिए नीचे गद्दे बिछाए गए हैं और गिनती के बेड की व्यवस्था की गई है.", "बोर्डिंग एरिया नाम के एक ट्विटर हैंडल ने लिखा, \"क्रू मेम्बर के लिए होटल में व्यवस्था की गई जबकि 36 घंटों बाद भी यात्री ज़मीन पर सोने को बाध्य हैं.\"", "बुधवार को व्हाइट हाउस की ", " में अमेरिकी विदेश मंत्रालय के डिप्टी प्रवक्ता वेदांत पटेल से सवाल किया गया कि एयर इंडिया के विमान में कितने अमेरिकी नागरिक हैं.", "इसके उत्तर में वेदांत पटेल ने कहा, \"उस विमान में 50 से भी कम अमेरिकी नागरिक सवार थे. हमें इस बात का पता है कि फंसे यात्रियों की मदद के लिए एक विमान वहां पहुंचने वाला है. इस बारे में आगे क्या होगा और इस बारे में और जानने के लिए हमें एयर इंडिया से जानकारी मिलने का इंतज़ार करना होगा.\"", "\"किसी अमेरिकी नागरिक रूस में हमारे दूतावास और काउंसलर सेवा के अधिकारियों से संपर्क नहीं किया है. इसलिए हमें इस बारे में अधिक कुछ नहीं पता.\"", "उन्होंने कहा कि अमेरिकी सरकार स्थिति पर नज़र है. "]}
{"Headline": "सिकंदर पोरस को हराने के बाद अपने देश वापस क्यों लौट गया- विवेचना", "Content": ["रेहान फ़ज़ल", "बीबीसी संवाददाता", "उनका क़द एक आम मेसिडोनियन की तुलना में छोटा था लेकिन इसका युद्ध के मैदान में कोई असर नहीं दिखाई देता था. सिकंदर दाढ़ी नहीं रखते थे. उनके गाल पतले थे, जबड़ा चौकोर था और उनकी आँखों में ग़ज़ब का दृढ़ संकल्प दिखाई देता था.", "ने सिकंदर की जीवनी", "में लिखा था, \"सिकंदर के बाल सुनहरे और घुंघराले थे. उनकी दोनों आँखों का रंग अलग-अलग था. उनकी बाईं आँख सिलेटी थी और दाहिनी काली. उनकी आँखों में इतनी ताक़त थी कि सामने वाले को उसे देखने भर से दहशत हो जाती थी. सिकंदर हमेशा होमर की क़िताब ‘द इलियड ऑफ़ द कास्केट’ अपने साथ ले कर चलते थे. यहाँ तक कि सोते समय भी वो उसे अपने तकिए के नीचे रखते थे.\"", "सिकंदर की जीवनी ", "में लिखते हैं, \"सिकंदर ने देह के आनंद में कभी कोई दिलचस्पी नहीं दिखाई जब कि दूसरे मामलों में उनसे साहसी और निडर कम लोग हुए होंगे. बचपन से ही महिलाओं के प्रति उन्होंने सम्मान का भाव रखा. ये वो ज़माना था जब ग़ुलाम लड़कियों, रखैलों और यहाँ तक पत्नियों को निजी संपत्ति समझा जाता था.\"", "वे लिखते हैं, \"सिकंदर की माँ ओलंपिया लड़कियों में उनकी अरुचि से इतनी परेशान हो गई कि उन्होंने उनमें विपरीत लिंग के प्रति रुचि पैदा करने के लिए एक सुंदर वेश्या कैलिक्ज़ेना की सेवाएं ली, लेकिन सिकंदर पर उसका कोई असर नहीं पड़ा. बाद में सिकंदर ने ख़ुद स्वीकार किया कि सेक्स और नींद उन्हें हमेशा याद दिलाते थे कि उनका शरीर नाशवान है.\"", "23 वर्ष के राजकुमार सिकंदर ने 334 ईसा पूर्व में मेसिडोनिया, ग्रीस से दुनिया जीतने के अपने अभियान की शुरुआत की थी. ", "सिकंदर की सेना में एक लाख सैनिक थे जो 10,000 मील का रास्ता तय करते हुए ईरान होते हुए सिंधु नदी के तट पर पहुंचे थे.", "326 ईसा पूर्व की शुरुआत में जब सिकंदर ईरान में थे, उन्होंने भारत के नज़दीकी शहरों के राजाओं को संदेशवाहक भेज कर कहा कि वो उनका नियंत्रण स्वीकार कर लें.", "जैसे ही सिकंदर क़ाबुल की घाटी में पहुंचे, इन राजाओं ने उससे मिलना शुरू कर दिया. उनमें से एक थे भारतीय नगर तक्षशिला के राजकुमार अभी.", "सिकंदर के प्रति अपनी निष्ठा दिखाने के लिए उन्होंने सिकंदर को 65 हाथी भेंट किए ताकि उनका इस्तेमाल सिकंद अपने आने वाले अभियान में कर सकें. ", "तक्षशिला सिकंदर की इतनी आवभगत इसलिए कर रहा था क्योंकि वो चाहता था उसके दुश्मन पोरस से लड़ाई में सिकंदर उनका साथ दे.", "मारकस कर्टियस लिखते हैं, \"तक्षशिला ने जानबूझ कर सिकंदर के लिए भारत के द्वार खोल दिए थे. उसने सिकंदर की सेना को अनाज से लेकर 5,000 भारतीय सैनिक और 65 हाथी भेंट किए. उनका युवा जनरल संद्रोकुप्तोस भी उनके साथ हो लिया.\"", "सिकंदर ने तक्षशिला में दो महीने बिताकर वहाँ के राजा की मेहमाननवाज़ी का आनंद लिया.", "सिकंदर के जीवनीकार ", "अपनी क़िताब ", " में लिखते हैं, \"इस मोड़ पर सिकंदर ने अपनी सेना को दो भागों में विभाजित किया. उन्होंने हेपेस्टियन के नेतृत्व में एक बड़ी सेना ख़ैबर दर्रे के पार भेज दी ताकि वो रास्ते में पड़ने वाले कबायली विद्रोहियों को कुचल सके और इससे भी ज़रूरी जल्द से जल्द सिंधु नदी पर पहुंचकर एक पुल बना सके ताकि सिकंदर की सेना नदी पार कर सके.\"", "वे लिखते हैं, \"इस रास्ते पर कई भारतीय राजा और बड़ी संख्या में इंजीनयर सिकंदर की सेना के साथ चल रहे थे. सिकंदर एक घुमावदार रास्ता लेते हुए हिंदुकुश के पूर्व में गए ताकि वो उस तरफ़ रहने वाले क़बाएलियों को अपने नियंत्रण में कर सके.\"", "रास्ते में ऐसे जो भी राजा सिकंदर को मिले जिन्होंने उनके सामने हथियार नहीं डाले, सिकंदर ने उन सबके क़िले पर क़ब्ज़ा कर लिया. ", "इसी अभियान के दौरान सिकंदर की बाँह में एक तीर आकर लगा. एक जगह सिकंदर की सेना पर कबायली विद्रोहियों ने घात लगा कर हमला कर दिया. उस समय वो शाम को आराम करने के लिए शिविर लगा रहे थे. ", "सिकंदर के सैनिकों ने पास की पहाड़ी पर चढ़ कर अपनी जान बचाई.", "हमलावरों को लगा कि सिकंदर बच निकले हैं, लेकिन सैनिक पहाड़ी से उतर कर उनपर अचानक जवाबी हमला बोल दिया. विद्रोहियों ने अपने हथियार डाल दिए.", "सिकंदर ने इस शर्त पर उनकी जान बख़्शी कि वो उनकी सेना में शामिल हो जाएं. वो पहले तो इसके लिए राज़ी हो गए लेकिन जब कुछ लोगों ने वहाँ से भागने की कोशिश की तो सिकंदर ने उनको जान से मार देने का आदेश दे दिए.", "जब सिकंदर बज़ीरा नगर पर पहुंचे तो उन्होंने पाया कि वहाँ के सभी सैनिक और नागरिक शहर छोड़कर ओरनस नाम की पहाड़ी पर चढ़ गए हैं. ", "इस पहाड़ी के चारों तरफ़ गहरी खाई थी और ऊपर तक जाने के लिए सिर्फ़ एक रास्ता था. चोटी पर समतल मैदान था जहाँ बड़ी मात्रा में अनाज उगाया जा सकता था. वहाँ पर पानी की भी पर्याप्त व्यवस्था थी.", "सिकंदर के स्थानीय गाइड ने उससे कहा कि हरकुलिस भी उस पहाड़ी पर चढ़ने में कामयाब नहीं हो पाया था. सिकंदर ने इसे एक चुनौती की तरह लिया. ", "विरोधियों को ऊँचाई का फ़ायदा मिलने के बावजूद सिकंदर के सैनिक लड़ते हुए पहाड़ की चोटी तक पहुंच गए. ", "हमले से आश्चर्यचकित बज़ीरा नगर के सैनिकों ने अगले दिन हथियार डालने की पेशकश की. ", "रात में उन्होंने बच निकलने की कोशिश की लेकिन सिकंदर इसके लिए पहले से ही तैयार थे. उन्होंने उनपर हमला बोला. बहुत से लोग खाइयों में गिर कर मर गए.", "सिंधु नदी तक मार्च करने में सिकंदर की सेना को 20 दिन लगे. वहाँ तक्षशिला के राजा ने सिंधु नदी पर नावों से पुल बनवाने में उनकी मदद की. ", "सिंधु नदी के तट पर रहने वाले लोगों को पता था कि किस तरह नदी के बहाव के समानांतर लकड़ी की नावों को जोड़ कर नदी के पार पुल बनाया जाता है.", "सिकंदर के जासूसों ने उन्हें ख़बर दी कि पोरस के पास एक बड़ी सेना है जिसमें कई भीमकाय हाथी भी शामिल हैं. ", "सिकंदर का मानना था कि वो पोरस की सेना को हरा सकते हैं लेकिन मॉनसून शुरू हो जाने के कारण ऐसा करना आसान नहीं होगा.", "सिकंदर की सेना को बारिश में लड़ने का तजुर्बा ज़रूर था लेकिन उन्हें ज़बरदस्त गर्मी का भी सामना करना पड़ रहा था. ", "इसलिए वहाँ से उन्होंने पोरस को संदेश भिजवाया कि वो अपनी सीमा पर आकर उनसे मिलें और उनकी अधीनता स्वीकार कर लें. ", "पोरस ने जवाब दिया कि वो सिकंदर की अधीनता स्वीकार नहीं करेंगे लेकिन वो उनसे अपने राज्य की सीमा पर मिलने के लिए तैयार हैं.", "सिकंदर और उनके सैनिक कई दिनों तक मार्च करते हुए झेलम नदी के पास पहुंचे. पोरस की सेना झेलम के उस पार थी. सिकंदर ने नदी के उत्तरी किनारे पर शिविर लगाया. वो उस जगह की तलाश में थे जहाँ से उनका नदी पार करना पोरस को दिखाई न दे.", "पोरस को झाँसा देने के लिए उन्होंने अपनी सेना को नदी के तट के काफ़ी पीछे भेज दिया.", "सिकंदर ने अपने सैनिकों को एक जगह नहीं रखा. कभी वो पश्चिम की तरफ़ जाते तो कभी पूर्व की तरफ़. इस बीच वो नदी के किनारे पर अलाव जला लिए और काफ़ी शोर मचाने लगे. नदी के दूसरे तट पर मौजूद पोरस के सैनिक सिकंदर के सैनिकों के इधर उधर जाने के आदी हो गए और उन्होंने उनपर कड़ी नज़र रखनी बंद कर दी.", "सिकंदर के विपरीत पोरस की सेना एक ही स्थान पर खड़ी रही क्योंकि सबसे आगे हाथियों को तैनात किया गया था और उनको बार-बार इधर उधर करना काफ़ी मुश्किल काम था.", "सिकंदर ने ये भी आदेश दिया कि पास के खेतों से अनाज उसके शिविर तक पहुंचाया जाए. पोरस के जासूसों द्वारा ये ख़बर दिए जाने पर पोरस ने इसका ये अर्थ लगाया कि सिकंदर का वहाँ मानसून ख़त्म होने तक रुकने का इरादा है. ", "इस बीच वहाँ तेज़ आंधी और तूफ़ान आया. सिकंदर ने इसका फ़ायदा उठाते हुए अपने सैनिकों से नदी पार करवा दी. हाँलाकि इस प्रयास में बिजली गिरने से सिकंदर के कई सैनिकों की मौत भी हो गई.", "जब पोरस को इसका पता चला तो उन्होंने सिकंदर के सैनिकों को नदी पार करने से रोकने की कोशिश की. हालांकि पोरस एक बहादुर और सक्षम सेनानायक थे लेकिन उनके सामने समस्या थी कि बेहतरीन प्रशिक्षण प्राप्त सिकंदर के सैनिकों का किस तरह सामना किया जाए?", "पोरस के पक्ष में सिर्फ़ एक बात थी कि उनकी सेना में काफ़ी संख्या में हाथी थे.", "फ़िलिप फ़्रीमैन लिखते हैं, \"लेकिन तब तक सिकंदर के सैनिकों को हाथियों से लड़ने का तरीक़ा आ गया था. सिकंदर के सैनिक हाथी को घेर लेते और उसपर भालों से हमला करते. इस बीच एक तीरंदाज़ हाथी की आँख का निशाना लेता. जैसे ही हाथी की आँख में तीर लगता वो अनियंत्रित होकर इधर उधर डोलने लगता और अपने ही लोगों को कुचल डालता.\"", "\"सिकंदर ने अपने सैनिकों को पोरस के सैनिकों के बाएं और दाएं भेज दिया और कहा कि वो आगे जाकर पीछे से पोरस के सैनिकों पर हमला करें. इस  भीषण लड़ाई में दोनों तरफ़ के कई लोग मारे गए और बड़ी संख्या में लोग हताहत भी हुए.\"", "\"ये लड़ाई झेलम नदी के किनारे पंजाब में जलालपुर में हुई थी. सिकंदर अपने बुसेफ़ेल्स घोड़े पर सवार थे. तभी एक तीर घोड़े को लगा और उसने वहीं दम तोड़ दिया. सिकंदर को अपने घोड़े की मौत पर दुख करने का भी समय नहीं मिला. उन्होंने दूसरा घोड़ा लिया और युद्ध जारी रखे. जैसे ही पोरस के सैनिक दबाव में आए सिकंदर के सैनिकों ने पीछे से आकर उनपर हमला बोल दिया और उनके पीछे भागने का रास्ता बंद कर दिया.\"", "लेकिन एक भीमकाय हाथी पर सवार पोरस ने लड़ना जारी रखा. सिकंदर ने उनके साहस की प्रशंसा करते हुए उसके पास संदेश भिजवाया कि अगर वो हथियार डाल दें तो उनकी जान बख़्श दी जाएगी. इस संदेशवाहक का नाम ओमफ़िस था. ", "पोरस ने संदेशवाहक को अपने भाले से मारने की कोशिश की. तब सिकंदर ने पोरस के पास एक दूसरा संदेशवाहक भेजा. उन्होंने पोरस को हथियार डालने के लिए मना लिया.", "फ़िलिप फ़्रीमैन लिखते हैं, \"जब दोनों राजा मिले तो पोरस के हाथी ने घायल होते हुए भी घुटनों के बल बैठकर उन्हें नीचे उतरने में मदद की. सिकंदर पोरस के छह फ़ीट ऊँचे डीलडौल को देख कर कर बहुत प्रभावित हुए. बंदी बनाने के बाद सिकंदर ने पोरस से पूछा कि उनके साथ किस तरह का सुलूक किया जाए. पोरस ने तुरंत जवाब दिया, 'जो राजा एक दूसरे राजा के साथ करता है'.\" ", "\"सिकंदर ने पोरस को मरहम पट्टी कराने के लिए युद्ध क्षेत्र से जाने की अनुमति दे दी. कुछ दिनों बाद उन्होंने पोरस को न सिर्फ़ उससे जीती हुई ज़मीन लौटा दी बल्कि आसपास की कुछ अतिरिक्त ज़मीन भी उन्हें सौंप दी. सिकंदर के सहायकों ने इसे पसंद नहीं किया.\"", "वहीं पर सिकंदर की सेना ने अपने मारे गए सैनिकों का अंतिम संस्कार किया. अपने मारे गए घोड़े की याद में सिकंदर ने युद्धस्थल के पास एक नए शहर की स्थापना की और अपने घोड़े के नाम पर उसका नाम बुसेफ़ेल्स रखा. ", "सिकंदर के जीवनीकार प्लूटार्क लिखते हैं, \"जब तक पोरस लड़ने की स्थिति में थे उन्होंने सिकंदर का जम कर मुक़ाबला किया.\"", "सिकंदर इससे आगे भी बढ़कर गंगा के तट तक जाना चाहता था लेकिन सैनिक अनिच्छुक थे.", "एक पुराने सैनिक ने पूरी सेना की तरफ़ से बोलते हुए कहा, \"तमाम ख़तरों के बीच इतने लंबे समय तक आपके साथ यहाँ तक आने से हमारा सम्मान बढ़ा है. लेकिन अब हम थक चुके हैं और हमारी हिम्मत जवाब दे चुकी है.\" ", "\"इस दौरान हमारे कितने ही साथी खेत रहे और जो बचे भी हैं उनके पूरे शरीर पर इस अभियान के निशान हैं. उनके अपने कपड़े कब के तार-तार हो गए. अब उन्हें अपने कवच के नीचे ईरानी और भारतीय कपड़े पहनने पड़ रहे हैं.\" ", "\"हम अपने माता-पिता को देखना चाहते हैं और अपने बीबी-बच्चों को फिर से गले लगाना चाहते हैं. हम चाहते हैं कि हम सब वापस मेसिडोनिया चलें.\" ", "\"उसके बाद आप नई पीढ़ी के लोगों को लेकर एक बार फिर दूसरे अभियान पर निकल जाइएगा. जहाँ तक हमारा सवाल है हम इससे आगे नहीं जा सकते.\"", "जैसे ही उस सैनिक ने बोलना समाप्त किया सभी सैनिकों ने ताली बजा कर उसका स्वागत किया. लेकिन सिकंदर को उसका ये कहना अच्छा नहीं लगा.", "सिकंदर गुस्से में उठे और अपने टेंट की तरफ़ चले गए. तीन दिन तक उन्होंने अपने किसी निकट सहयोगी से बात नहीं की. ", "वो इंतज़ार करते रहे कि उनके सैनिक उनके पास आकर उन्हें मनाएंगे और अपने कहे पर माँफ़ी माँगेंगे, लेकिन इस बार उनके पास कोई नहीं आया.", "आख़िर सिकंदर को स्वीकार करना पड़ा कि गंगा तक जाने का उनका सपना अब कभी पूरा नहीं हो सकेगा.", "तब उन्होंने अपने सारे सैनिकों को जमा कर एलान किया कि वो अपने घर वापस जा रहे हैं. ", "उन्होंने पूर्व की तरफ़ एक उदास निगाह डाली और वापस अपने देश मैसिडोनिया की तरफ़ चल पड़े."]}
{"Headline": "सुप्रिया सुले को शरद पवार ने किया आगे, अब क्या करेंगे अजित पवार? ", "Content": ["पिछले महीने ही शरद पवार के अध्यक्ष पद से इस्तीफ़े की घोषणा, नेताओं-कार्यकर्ताओं के विरोध और बाद में वापसी का नाटकीय घटनाक्रम हुआ था.", "अब एनसीपी की 24वीं वर्षगांठ के मौक़े पर हुई घोषणा उसी नाटकीय घटनाक्रम का अगला पड़ाव है. ", "वर्षगांठ समारोह में शरद पवार ने सुप्रिया सुले और प्रफुल्ल पटेल को पार्टी के कार्यकारी अध्यक्ष बनाने की घोषणा की. ", "राजनीतिक विश्लेषकों का कहना है कि इस नियुक्ति से शरद पवार का अगला उत्तराधिकारी कौन होगा, इस सवाल का जवाब मिल गया है.", "हालांकि अजित पवार ने इस फ़ैसले पर औपचारिक बधाई दी है. ", "लेकिन ये देखना महत्वपूर्ण होगा कि इस फ़ैसले के बाद पार्टी की राजनीति किस दिशा में जाएगी और चार साल पहले शरद पवार द्वारा गठित महाविकास अघाड़ी में अन्य दलों के नेता नए नेतृत्व को किस तरह लेते हैं.", "बीबीसी मराठी ने राजनीतिक विश्लेषकों और वरिष्ठ पत्रकारों से बात कर इस सवाल का जवाब तलाशने की कोशिश की है.", "26 अप्रैल 2023 को मुंबई में एनसीपी यूथ कांग्रेस के एक कार्यक्रम में पवार ने कहा था, ", "“रोटी को पलटना है. अगर पलटी नहीं जाएगी तो जल जाएगी. अब रोटी पलटने का समय आ गया है, अब और देर नहीं.”", "असल में उन्होंने पार्टी में नेतृत्व परिवर्तन के बारे में संकेत दिया था.", "उनके इस बयान की कई व्याख्याएं की गईं लेकिन अगले एक हफ़्ते के अंदर एक नाटकीय घटनाक्रम सामने आएगा ऐसा किसी ने सोचा नहीं था. ", "बीते दो मई को शरद पवार की राजनीतिक आत्मकथा ‘लोक मांझे सांगाती’ के विमोचन समारोह में शरद पवार ने अचानक अध्यक्ष पद छोड़ने का एलान कर दिया. ", "उसके बाद जो नाटकीय घटनाक्रम शुरू हुआ, उसमें तीन चार दिनों तक नेता और कार्यकर्ता उनके इस्तीफ़े के ख़िलाफ़, धरना प्रदर्शन और भूख हड़ताल कर दिया. इसके बाद शरद पवार ने अध्यक्ष पद से इस्तीफ़ा देने का फैसला वापस ले लिया. ", "पवार ने कहा, “मैं कार्यकर्ताओं की भावनाओं का सम्मान करते हुए एनसीपी के अध्यक्ष पद से सेवानिवृत्त होने का अपना फ़ैसला वापस ले रहा हूँ.  अब मैं नया नेतृत्व बनाने पर ध्यान दूंगा. मैं पार्टी में संगठनात्मक बदलाव करूंगा. जो संगठन में किसी भी पद या ज़िम्मेदारी को संभाल सकते हैं, उन्हें नई ज़िम्मेदारी सौंपने का काम करूंगा.\"", "इसके एक महीने के भीतर ही शरद पवार ने अपना उत्तराधिकारी चुन लिया. पार्टी के वार्षिकोत्सव कार्यक्रम में पवार ने इसकी विधिवत घोषणा भी कर दी.", "प्रफुल्ल पटेल को राज्यसभा के साथ-साथ मध्य प्रदेश, गुजरात, राजस्थान, झारखंड और गोवा की ज़िम्मेदारी दी गई.", "जबकि सुप्रिया सुले को महाराष्ट्र, हरियाणा, पंजाब के अलावा महिला, युवा और लोकसभा व केंद्रीय चुनाव अधिकार समिति की ज़िम्मेदारी दी गई है.", "इसका मतलब यह है कि महाराष्ट्र में एनसीपी सुप्रिया सुले के नेतृत्व में काम करेगी.", "मौजूदा राजनीतिक समीकरण को देखते हुए इस बदलाव का असर सिर्फ़ एनसीपी तक ही सीमित नहीं रहेगा. बल्कि महाविकास अघाड़ी में अन्य पार्टियों के लिए भी यह फ़ैसला अहम होने वाला है.", "शरद पवार द्वारा सुले और पटेल के नामों की घोषणा के कुछ देर बाद अजित पवार ने ट्विटर पर उन्हें बधाई दी.", "लेकिन जब यह घोषणा की जा रही थी, तब अजित पवार गर्दन झुकाए बैठे थे, इससे जुड़े वीडियो सोशल मीडिया पर ख़ूब वायरल हुए.", "लोगों ने कयास लगाना शुरू किया कि अब अजित पवार क्या करेंगे?", "वरिष्ठ पत्रकार और राजनीतिक विश्लेषक मृणालिनी नानिवडेकर के अनुसार, “अगर शरद पवार का फ़ैसला अजीत पवार को पूरे दिल से स्वीकार्य है, तो एनसीपी की भविष्य की गति और ताक़त में कोई ख़ास असर नहीं पड़ेगा. लेकिन अगर अजित पवार इस फ़ैसले से सहमत नहीं होते हैं तो इसका एनसीपी के प्रदर्शन पर बड़ा असर पड़ सकता है.”", "नानिवडेकर कहते हैं, “अजित पवार ने बधाई भले दी है लेकिन फिर भी यह पता नहीं चल पाया है कि उनकी असल प्रतिक्रिया क्या है. अगर उनके दिमाग़ में कुछ और चल रहा है, तो पहले से ही राजनीतिक उथल-पुथल के दौर से गुजर रहे महाराष्ट्र में लोकसभा चुनाव से पहले एक अलग घटनाक्रम देखने को मिल सकता है.”", "नानिवडेकर कहती हैं, “महाविकास अघाड़ी गठबंधन एनसीपी की अगुआई में काम कर रहा है. अगर उनमें बगावत होती है तो गठबंधन में उनकी स्थिति कमज़ोर हो सकती है. शायद महाविकास गठबंधन टूट जाए या गठबंधन बना रहे तो भी उन्हें इसमें गौण स्थान लेना पड़ सकता है.''", "उन्होंने कहा, \"इसे उद्धव ठाकरे द्वारा अपनी पार्टी में बगावत के बाद महाविकास अघाड़ी में बैकफुट पर जाने के उदाहरण से जोड़ा जा सकता है.\"", "राजनीतिक विश्लेषक सुजाता आनंदन की राय है कि यह पहले से ही निश्चित था कि सुप्रिया सुले को नेतृत्व मिलेगा.", "वो कहती हैं, “सुप्रिया सुले को कार्यकारी अध्यक्ष का पद मिला. हमें पहले यह देखना होगा कि एनसीपी उन्हें कैसे स्वीकार करती है. अजित पवार भी जानते थे कि सुप्रिया सुले को नेतृत्व मिलेगा. क्योंकि शरद पवार ने 2008 से सुप्रिया सुले को सुनियोजित तरीके से पार्टी में आगे बढ़ाया. उस समय उनके सामने शिवसेना का उदाहरण था.\"", "उनके मुताबिक़, \"उद्धव ठाकरे के निर्वाचित होते ही राज ठाकरे ने बगावत कर दी. शरद पवार ने अपने उत्तराधिकारी को चुनने की जहमत नहीं उठाई ताकि उनके साथ ऐसा न हो. लेकिन उन्होंने सुप्रिया को यह नेतृत्व देने के बारे में पहले ही सोच लिया था. वो बस इंतजार कर रहे थे कि यह काम कैसे किया जाए.\" ", "वो कहती हैं, \"पिछले महीने अध्यक्ष पद से इस्तीफ़ा देना का फ़ैसला दरअसल, इसकी शुरुआत थी. यह नाटक पूर्व नियोजित था, इसके माध्यम से उन्होंने राष्ट्रवादी पार्टी में अपनी ताक़त दिखाई.\"", "सुजाता आनंदन ने यह भी कहा कि अब उनके नाम पर आधिकारिक मुहर लगाने के लिए सुप्रिया सुले को कार्यकारी अध्यक्ष नियुक्त किया गया है.", "मृणालिनी नानिवडेकर कहती हैं, “सुप्रिया सुले राजनीति में एक दशक से अधिक समय से सक्रिय हैं. उन्होंने लोकसभा में अपने काम की छाप छोड़ी है. अब उनकी नज़र महाराष्ट्र पर भी है. इसलिए सभी को उम्मीद थी कि उन्हें नेतृत्व मिलेगा. ठीक यही अब हुआ है.”", "सुजाता आनंदन का कहना है, “सुप्रिया सुले को स्वीकार करना या नहीं करना एनसीपी पर निर्भर है. यह महाविकास अघाड़ी का मुद्दा नहीं है. क्योंकि भले ही कार्यकारी अध्यक्ष नियुक्त किया गया हो, लेकिन शरद पवार अब भी अध्यक्ष हैं. इसलिए यह तय है कि महाविकास अघाड़ी में अहम फ़ैसले उन्हीं के ज़रिए लिए जाएंगे.”", "आनंदन के अनुसार, “जैसे कांग्रेस में मल्लिकार्जुन खड़गे पार्टी अध्यक्ष हैं. लेकिन अन्य पार्टियां निर्णय प्रक्रिया के मामले में राहुल गांधी की हैसियत को जानती हैं. वैसे महाविकास अघाड़ी की कमान आने वाले कुछ समय तक शरद पवार के पास ही रहने वाली है.”", "वरिष्ठ पत्रकार और राजनीतिक विश्लेषक प्रशांत दीक्षित के मुताबिक़, “यह कहना मुश्किल है कि शरद पवार के फ़ैसले का महाविकास अघाड़ी पर क्या असर पड़ेगा. उन्होंने प्रफुल्ल पटेल को दूसरा कार्यकारी अध्यक्ष बनाया है, लेकिन वह बहुत महत्वपूर्ण नहीं हैं. अभी महाविकास अघाड़ी के नेताओं से शरद पवार ही चर्चा करेंगे, चूंकि वे अध्यक्ष हैं तो ये अधिकार उन्हीं के हाथ में होंगे.”", "प्रशांत दीक्षित ने कहा कि कार्यकारी अध्यक्ष बनने के बाद सुप्रिया सुले के सामने चुनौतियां और अवसर दोनों हैं.", "प्रशांत दीक्षित कहते हैं, “शरद पवार अगर सुप्रिया सुले को नेतृत्व सौंपना चाहते थे तो उन्हें चार-पांच साल पहले कर देना चाहिए था. अगर यह पहले हो जाता तो सुप्रिया सुले स्वतंत्र रूप से पार्टी पर पकड़ बना लेतीं.”", "आज एनसीपी का कोई विधायक शरद पवार को चुनौती देने की स्थिति में नहीं है. साथ ही वे अजित पवार के भी ऋणी हैं. इस फ़ैसले से  विधायकों के मन में दुविधा पैदा हो सकता है.", "उनके अनुसार, \"प्रफुल्ल पटेल कभी भी एनसीपी के संगठनात्मक मामलों में शामिल नहीं रहे, और न ही कभी होंगे. तो सवाल यह है कि सुप्रिया सुले इन सभी चीजों को कैसे संभालती हैं.", "मीडिया से प्रचार पाना, संसद में अच्छा काम करना एक बात है, लेकिन संगठनात्मक ढांचा और संगठन पर पकड़ दो अलग-अलग चीजें हैं.\"", "क्या सुप्रिया सुले आगे चलकर पार्टी की कमान संभालेंगी, इस पर टिप्पणी करते हुए प्रशांत दीक्षित ने कहा वेट एंड वॉच.", "जिस तरह मोदी-शाह की पकड़ सरकार के साथ-साथ पार्टी पर भी है, इसके साथ तुलना करने पर सवाल उठता है कि सुप्रिया सुले संगठन पर कितनी जल्दी पकड़ बना पाती हैं और क्या आने वाले चुनाव से पहले ऐसा कर सकती हैं. ", "प्रसांत कहते हैं कि ‘लेकिन यह जानने में कम से कम छह महीने लगेंगे.’ "]}
{"Headline": "नसीरुद्दीन शाह ने पाकिस्तान के सिंधियों से क्यों मांगी माफ़ी", "Content": ["नसीरुद्दीन शाह भारतीय फ़िल्म जगत के अब तक के सबसे अनुभवी अभिनेताओं में से एक हैं लेकिन उनका विवादों से चोली दामन का नाता रहा है.", "वह अपनी बेबाक टिप्पणियों के कारण अतीत में विवादों का केंद्र रहे हैं. ", "उनके शब्दों के तीर से न तो दिलीप कुमार बच सके और न ही भारत के पहले सुपर स्टार राजेश खन्ना या फिर साथी अदाकार अनुपम खेर. ", "नसीरुद्दीन शाह ने कभी भी अपनी बात कहने से परहेज़ नहीं किया चाहे वह किसी के ख़िलाफ़ ही क्यों न हो और वह अपनी बात पर टिके रहने के लिए भी जाने जाते हैं.", "लेकिन हाल ही में उन्होंने सिंधी भाषा पर दिए एक विवादास्पद बयान पर माफ़ी मांगी है, जिस पर कई पाकिस्तानियों ने उन्हें सराहा है. दूसरी और उन्हें भारत में मराठी भाषा को फ़ारसी से जोड़ने पर भी आलोचना का सामना करना पड़ रहा है. ", "असल में नसीरुद्दीन शाह को अपने हाल के एक इंटरव्यू की वजह से काफ़ी निशाना बनाया गया है, जिसमें उन्होंने कहा था कि पाकिस्तान में अब सिंधी भाषा नहीं बोली जाती.", "इसके तुरंत बाद उन्होंने फ़ेसबुक पर माफ़ीनामा जारी किया और इसे अपनी तरफ़ से 'ग़लती' और 'ग़लत बयान' बताया.", "उनके इस माफ़ीनामे के बाद पाकिस्तानी अदाकार अदनान सिद्दीक़ी ने ट्विटर पर यह पोस्ट शेयर करते हुए नसीरुद्दीन शाह की तारीफ़ की और ", ", \"ग़लती पर माफ़ी मांगना किसी इंसान के व्यक्तित्व और उसके विवेक की निशानी है. नसीर साहब की हाल की स्वीकारोक्ति ने मुझे उनका और बड़ा प्रशंसक बना दिया है.\"", "\"अपनी ग़लतियों को मान लेना और उनकी ज़िम्मेदारी लेने के लिए हिम्मत और विनम्रता की ज़रूरत होती है.\"", "नसीरुद्दीन शाह ने फ़ेसबुक पर ", ", \"मैं पाकिस्तान के सभी सिंधी भाषियों से क्षमा चाहता हूं, जिनको मैंने अपनी ग़लत राय से बहुत दुख पहुंचाया है. मैं मानता हूं कि मेरी जानकारी ग़लत थी लेकिन क्या इसके लिए मुझे सूली पर चढ़ाना ज़रूरी है?\"", "उनका कहना था, \"बहुत वर्षों तक ग़लत तौर पर प्रतिभावान व्यक्ति समझे जाने के बाद 'जाहिल' और 'नक़ली बुद्धिजीवी' कहलाए जाने से काफ़ी आनंद ले रहा हूं. यह बड़ा बदलाव है!\"", "सोशल मीडिया यूज़र्स भी नसीरुद्दीन शाह के बयान और माफ़ी पर टिप्पणी कर रहे हैं. बहुत से लोगों ने कहा कि वह उनके प्रिय अभिनेता हैं और वह अब इस बात को दिल पर न लें.", "लेकिन इरफ़ना मल्लाह नाम की यूज़र ने लिखा, \"नसीरुद्दीन शाह साहब, हम आपको सूली पर नहीं चढ़ा रहे हैं लेकिन आप जैसी शख़्सियत से इस तरह के बयान की उम्मीद नहीं रखते.\"", "\"सिंधी आपको पसंद करते हैं और आपकी मोहब्बत चाहते हैं. हम अपनी भाषा के बारे में बहुत संवेदनशील हैं क्योंकि यह हमारी पहचान है.\"", "हाल ही में उन्होंने एक इंटरव्यू में कहा था कि मराठी में फ़ारसी भाषा के शब्द भी हैं मगर बहुत से लोगों ने इसका मतलब यह लिया कि उन्होंने मराठी को कमतर कहा है. उन्होंने इसके बारे में भी स्पष्टीकरण दिया है.", "नसीरुद्दीन शाह ने अपने फ़ेसबुक पेज पर लिखा: \"ऐसा लगता है कि हाल में मैंने जो कहा है, उस पर पूरी तरह दो ग़ैर ज़रूरी विवाद पैदा हुए हैं.\"", "\"एक पाकिस्तान में सिंधी भाषा के बारे में मेरी ग़लत बयानी से संबंधित है. मैं ग़लती पर था. दूसरा वह है जो मैंने मराठी और फ़ारसी के संबंध के बारे में कहा था.\"", "\"मेरे सही शब्द यह थे कि बहुत से मराठी शब्द फ़ारसी के हैं. मेरा मक़सद मराठी भाषा को कम दिखाना नहीं था बल्कि यह बताना था कि किस तरह विविधता सभी संस्कृतियों को मालामाल करती है.\"", "वह कहते हैं कि उर्दू ख़ुद हिंदी, फ़ारसी, तुर्की और अरबी भाषाओं का मिश्रण है. \"अंग्रेज़ी ने सभी यूरोपीय भाषाओं से शब्द उधार लिए हैं, जिनमें हिंदुस्तानी भी शामिल है और मुझे लगता है कि यह धरती पर बोली जाने वाली हर भाषा के लिए सही है.\"", "मुसलमानों के ख़िलाफ़ भारत में कथित नफ़रत के माहौल पर उन्होंने खुलकर राय दी है, जिसके कारण उन्हें एक वर्ग ने पाकिस्तान चले जाने का भी मशवरा दे डाला है.", "हाल में उन्होंने 'द केरला स्टोरी' पर टिप्पणी करते हुए 'इंडियन एक्सप्रेस' में अपने विचार प्रकट किए थे. उन्होंने इंटरव्यू के दौरान कहा: \"निश्चित रूप से यह बिल्कुल मुश्किल घड़ी है. ऐसी बातों को, जो विशुद्ध और खुला प्रोपेगैंडा हैं, उन्हें बढ़ावा दिया जा रहा है.\"", "नसीरुद्दीन शाह ने कहा, \"मुसलमानों से नफ़रत आजकल फ़ैशन बन चुका है, यहां तक कि पढ़े-लिखे लोगों में भी. इसे सत्ताधारी दल ने बड़ी चालाकी से लोगों के मन में डाल दिया है.\"", "\"आप हर बात में धर्म को क्यों ले आते हैं?\"", "नसीरुद्दीन शाह ज़ी फ़ाइव की आने वाली वेब सिरीज़ 'ताज: डिवाइडेड बाई ब्लड' में मुग़ल बादशाह अकबर का रोल अदा कर रहे हैं. उन्होंने कहा, \"मुग़ल हिंदुस्तान लूटने के लिए नहीं आए थे बल्कि वह उसे अपना घर बनाने के लिए आए थे. आप बहुत हो तो उन्हें शरणार्थी कह सकते हैं.\"", "भारत में एक वर्ग मुग़लों को लुटेरों के तौर पर पेश करता रहा है.", "नसीरुद्दीन शाह ने कहा कि मुग़लों ने बहुत सारी विरासत छोड़ी है, जिनमें संगीत, नृत्य और पेंटिंग की परंपराएं भी शामिल हैं.", "उनके इस दृष्टिकोण को एक वर्ग पसंद नहीं करता है और उन्हें आलोचना का सामना करना पड़ता है. ", "नसीरुद्दीन शाह की अदाकारी के बारे में किसी को शक नहीं लेकिन उनके बयान कई बार विवादों का कारण बने हैं.", "एक बार उन्होंने अपने साथी अदाकार अनुपम खेर को 'जोकर' कह दिया था.", "उन्होंने एक इंटरव्यू में कहा था, \"अनुपम खेर बहुत बोलता है. मुझे नहीं लगता कि उसे गंभीरता से लेने की ज़रूरत है. वह एक मसख़रा है. एनएसडी यानी नेशनल स्कूल ऑफ़ ड्रामा और एफ़टीआईआई यानी फ़िल्म ऐंड टेलीविज़न इंस्टीट्यूट ऑफ़ इंडिया में से उनका कोई भी समकालीन उनकी ख़ुशामदी फ़ितरत की पुष्टि कर सकता है. यह उनके ख़ून में है, वह इससे नहीं निकल सकते.\"", "इसी तरह उन्होंने दिलीप कुमार के बारे में कहा था कि उन्होंने भारतीय सिनेमा के लिए कुछ ख़ास नहीं किया. \"उन्होंने केवल एक फ़िल्म प्रोड्यूस की और उस किसी फ़िल्म का निर्देशन नहीं किया. उन्होंने अपने पीछे आने वाले अदाकारों के लिए कोई ख़ास सीख नहीं छोड़ी.\"", "इसी तरह उन्होंने एक बार राजेश खन्ना पर फ़िल्मों में औसत दर्जे को लाने का आरोप लगाया और उन्हें ख़राब अदाकार कहा. उन्होंने कहा था, \"यह 1970 का दशक था जब हिंदी फ़िल्मों में औसत दर्जे को पसंद किया जाने लगा.\"", "\"उस समय राजेश खन्ना नाम के अदाकार ने इंडस्ट्री में क़दम रखा था. उनकी सभी सफलताओं के बावजूद मेरे ख़्याल में मिस्टर खन्ना बहुत ही सीमित अर्थों में अभिनेता थे. वास्तव में वह ख़राब अदाकार थे.\"", "नसीरुद्दीन शाह ने सन 2018 में कहा था कि भारत एक ऐसा देश बनता जा रहा है, जहाँ एक पुलिस वाले से अधिक गाय को महत्व दिया जाता है क्योंकि भीड़ ने उत्तर प्रदेश के बुलंदशहर में एक पुलिस वाले को पीट-पीटकर मार डाला था. ", "उनकी इस बात पर कुछ लोगों ने उन्हें ग़द्दार कह दिया था तो एक ने उनके लिए कराची का टिकट बुक कराने की बात कही थी.", "भारतीय जनता पार्टी के एक नेता ने उनकी फ़िल्म 'सरफ़रोश' का उल्लेख करते हुए कहा था कि वह अपने पात्र की तरह होते जा रहे हैं.", "एनडीटीवी की रिपोर्ट के अनुसार नवनिर्माण सेना के अध्यक्ष अमित जानी ने उनके लिए पाकिस्तान का एक तरफ़ का टिकट भी बुक करवा दिया था.", "अमित जानी ने कहा था, \"अगर नसीरुद्दीन शाह भारत में रहने से डरते हैं तो उन्हें तुरंत पाकिस्तान रवाना होना चाहिए. मैंने उनके लिए 14 अगस्त की फ़्लाइट का टिकट बुक कराया है ताकि वह पाकिस्तान के स्वतंत्रता दिवस पर पहुंच सकें और भारत छोड़ दें ताकि यहां एक ग़द्दार कम हो.\"", "नसीरुद्दीन शाह ने 'निशांत' फिल्म से सन 1975 में सिनेमा में क़दम रखा और स्पर्श, आक्रोश और बाज़ार जैसी यादगार कला फ़िल्में दीं.", "फिर जाने भी दो यारों, मासूम और मंडी फ़िल्मों में अलग अलग भूमिका से अपनी अदाकारी का लोहा मनवाया. ", "उन्होंने 100 से अधिक फिल्मों में अदाकारी की है और टीवी सीरियल 'ग़ालिब' में उन्होंने ग़ालिब के किरदार को जीवंत कर दिया था."]}
{"Headline": "बिहार की महिला पुलिसकर्मियों की ये परेशानियां उन्हें तकलीफ़ देती हैं", "Content": ["ओडिशा की संस्था सेंटर फ़ॉर द सस्टेनबल यूज़ ऑफ़ नेचुरल एंड सोशल रिसोर्स (सीएसएनआर) के ओडिशा, छत्तीसगढ़, झारखंड और बिहार की 328 महिला पुलिसकर्मियों पर अध्ययन में ये बात सामने आई है. इसमें बिहार की सबसे ज्यादा 115 महिला पुलिसकर्मी शामिल हैं. ", "'ए स्टडी ऑन चैलेंजेज़ ऑफ़ वीमेन पुलिस पर्सनेल' नाम से मई 2023 में जारी इस अध्ययन में कार्यस्थल पर मिलने वाली मूलभूत सुविधाओं, काम के घंटे, बराबरी, स्वास्थ्य, परिवार के रुख़ जैसे सवालों को केन्द्र में रखा गया है.", "इस रिपोर्ट में शामिल कुल 328 महिला पुलिसकर्मियों में 156 ऐसी महिलाएं है जो 21 से 30 आयु वर्ग में हैं. यानी ज़्यादातर वो हैं जो अपने करियर के साथ-साथ नए बनने वाले सामाजिक रिश्ते जैसे शादी के शुरुआती दौर में हैं.", "इनमें 192 ने स्नातक की डिग्री ली है और 203 महिलाओं की शादी हो चुकी है. ", "शादीशुदा महिलाओं में से 102 के सिर्फ़ एक बच्चे और 80 महिलाओं के दो बच्चे हैं. ", "मासिक आय के लिहाज़ से देखें तो 134 महिलाओं का वेतन 10 हज़ार से 30 हज़ार के बीच है. ", "बिहार की बात करें तो इस अध्ययन में 113 ग्रुप सी (महिला सिपाही) और 2 ग्रुप बी से आने वाली महिलाएं शामिल हुई हैं.", "अध्ययन के लिए राज्यों के चुनाव का आधार क्या है, ये पूछने पर सीएसएनआर के निदेशक धीरेन्द्र पांड्या बीबीसी को बताते है, \" हमने ओडिशा में पुलिसकर्मियों के शारीरिक शोषण की ख़बरें पढ़ी थीं जिसके बाद ही हमने ओडिशा और उसके आसपास के तीन राज्यों में सर्वे का फ़ैसला लिया. अलग-अलग राज्यों में हमने वहां की यूनिवर्सिटीज़ और संस्थाओं की मदद से जून 2022 से अगस्त 2022 के बीच ये ग्राउंड सर्वे किया.\"", "महिला पुलिसकर्मी अपनी न्यूनतम आवश्यकताओं के लिए भी परेशान हैं. इन चार राज्यों में ख़ासतौर पर बिहार और झारखंड में साफ सुथरे शौचालय, क्रेच (कामकाजी स्थानों पर शिशुगृह, जहां स्तनपान कराने जैसी सुविधाएं हों), रेस्ट रूम, वाहन की उपलब्धता और आवास की सुविधा भी एक बड़ा सवाल है.", "शौचालय की बात करें तो ओडिशा की कुल 75 पुलिसकर्मियों में से 46, छत्तीसगढ़ की 85 में से 57, झारखंड की 53 में से 51 और बिहार की 115 पुलिसकर्मियों में से 101 ने कहा कि उनके कार्यस्थल पर साफ़-सुथरा शौचालय नहीं है. बिहार की बात करें तो यहां सभी थानों में शौचालय की सुविधा ही नहीं है.", "बच्चों के लिए क्रेच की सुविधा देखें तो ओडिशा में 68, छत्तीसगढ़ में 72, झारखंड में 45 और बिहार में 100 महिला पुलिसकर्मियों ने बताया है कि क्रेच की सुविधा नहीं है. ", "बिहार की महिला सिपाही मंजू साह से जब मैं मिली तो वो ड्यूटी से तुरंत लौटी थी और अपनी बच्ची को दूध पिला रही थी. ", "वो अपने बैरक के बंद पड़े पंखे में गर्मी से बेहाल थी, लेकिन अपनी बच्ची के रोने की आवाज़ से ज़्यादा परेशान नज़र आ रही थी.", "वो बताती हैं,\" ड्यूटी से आकर सबसे पहले दूध पिलाती हूं. बाकी टाइम बाहर का दूध पीती है. छोटी बहन को बुलाया है इसकी देखभाल के लिए.\"", "इस अध्ययन में शामिल 193 में से 146 महिलाओं ने कहा है कि उनके बच्चे काम के घंटों के वक़्त बाहर का दूध पीते हैं.", "जबकि 36 महिलाओं ने कहा कि उन्हें दूध पिलाने के लिए दो नर्सिंग ब्रेक मिलते हैं और 11 महिलाओं ने कहा कि वो काम पर जाने से पहले अपना दूध रेफ़्रीजरेट करती हैं.", "काम के घंटे के लिहाज़ से देखें तो बिहार की 33, झारखंड की 26, छत्तीसगढ़ की 4 और ओडिशा की 6 महिला पुलिसकर्मियों ने कहा कि उन्हें 15 घंटे से ज़्यादा काम करना पड़ता है. ", "इस अध्ययन में कार्यस्थल पर यौन हिंसा की बात सिर्फ़ 16 पुलिसकर्मियों ने स्वीकारी है. इनमें सबसे ज़्यादा छत्तीसगढ़ राज्य की 9 महिला सिपाही हैं. ", "पीरियड्स के वक़्त की बात करें तो 70 महिलाओं ने बताया है कि वो शौचालय के अभाव, ट्रैफ़िक ड्यूटी के चलते पैड्स भी चेंज नहीं कर पातीं. ", "बिहार में इस सर्वे को लीड करने वाले उमाशंकर सिंह बीबीसी को बताते हैं, \"पीरियड्स के दौरान महिलाओं को बिहार में स्पेशल लीव का प्रोविजन है, लेकिन बहुत कुछ उनके अधिकारी पर निर्भर करता है.\"", "दिनभर: पूरा दिन,पूरी ख़बर", "बिहार के मुख्यमंत्री नीतीश कुमार महिला पुलिसकर्मियों की बढ़ती संख्या को अपनी सरकार की उपलब्धि बताते हैं. लेकिन राजधानी पटना की पुलिस लाइन में 230 महिला सिपाहियों के लिए बना तीन मंज़िला बैरक बदहाल है.", "ये बैरक बाहर से ठीक-ठाक हालत में दिखता है, लेकिन अंदर जाते ही अंधियारे गलियारों में कूड़े के ढेर, गंदगी से भरे शौचालय, गंदे वॉश बेसिन और उनके ऊपर खिड़कियों पर इस्तेमाल किए हुए सैनिटरी पैड टंगे हैं. ", "पूरी बिल्डिंग में कहीं भी डस्टबीन और पीने के साफ़ पानी की व्यवस्था नहीं है. 2018 बैच की एक महिला सिपाही बताती हैं, \"पानी का कैन मंगाते हैं. यहां कई दिन पानी नहीं आता है तो पुरुष बैरक के बाहर लगे नल से पानी भर कर लाना पड़ता है. यहां आने पर सबसे पहले किसी भी महिला पुलिसकर्मी को टॉयफ़ाइड होगा, उसके बाद वो यहां की गंदगी की अभ्यस्त हो जाएगी.\"", "हालत ये है कि इस गर्मी में भी ज़्यादातर कमरों के पंखे बीते एक साल से ख़राब पड़े हैं. उमस से भरे इन कमरों में रहने वाली 26 साल की एक महिला सिपाही कहती हैं ,\"सरकार ने हमको 5 फ़ीट की क़ब्र दे दी है. ड्यूटी करके आना है और फिर यहीं सो जाना है. इसी कमरे में खाना भी बना लेना है और बच्चा भी पाल लेना है.\"", "पुलिस अनुसंधान एवं विकास ब्यूरो प्रति वर्ष 'पुलिस संगठनों के आंकड़े' जारी करता है. 1 जनवरी 2022 तक पुलिस संगठनों के आंकड़ों के मुताबिक़ देश में महिला पुलिसकर्मी, कुल पुलिस फ़ोर्स की 11.75 प्रतिशत हैं. ", "बिहार में 93,313 पुलिसकर्मी हैं जिसमें 19,970 महिलाएं हैं, यानी 21.21 प्रतिशत जो कि देश में आंध्र प्रदेश (21.76%) के बाद दूसरे नंबर पर है.", "हालांकि जनवरी 2020 में बिहार की महिला पुलिसकर्मियों का आंकड़ा 25.30 प्रतिशत था जो देश में सबसे ज़्यादा था. ", "दिलचस्प है कि उस वक्त बिहार में पुलिसकर्मियों की संख्या 91,862 थी जिसमें महिला पुलिस 23,245 थी. यानी 2022 आते आते महिला पुलिसकर्मियों की संख्या घटी.", "हालांकि बिहार सरकार के नए आंकड़ों के मुताबिक़ बिहार में अब महिला पुलिस की संख्या 25,108 हो गई है.", "अध्ययन में शामिल दूसरे राज्यों की बात करें तो 1 जनवरी 2022 तक छत्तीसगढ़ में 7.09 प्रतिशत, झारखंड में 6.15 प्रतिशत और ओडिशा में 10.51 प्रतिशत महिला पुलिसकर्मी हैं.", "बिहार में पुलिस विभाग में महिलाओं को 37 फ़ीसदी आरक्षण का प्रावधान है. केन्द्रीय गृह राज्य मंत्री नित्यानंद राय ने मार्च 2023 में लोकसभा में एक सवाल के जवाब में कहा था कि 'गृह मंत्रालय राज्यों को स्टेट पुलिस में महिला पुलिसकर्मियों की संख्या 33 प्रतिशत तक पहुंचाने के लिए एडवाइज़री जारी करता रहता है.'", "लेकिन ज़रूरी सवाल ये है कि महिला पुलिसकर्मियों की मूलभूत ज़रूरतों को लेकर सरकारें उतनी गंभीर नज़र नहीं आतीं."]}
{"Headline": "वर्ल्ड मिल्क डे: गाय का दूध या कोई और दूध, बेहतर क्या है?", "Content": ["सभी स्तनधारियों के जीवन में दूध का बड़ा महत्व है. बच्चा पैदा होने के साथ ही मां के स्तन से दूध पीने लगता है. ", "जानवरों के बच्चे एक समय बाद मां का दूध छोड़ देते हैं और फिर अन्य जानवरों की तरह दूसरी चीज़ें खाने लगते हैं. लेकिन इंसान के बच्चे मां  का दूध छोड़ने के बाद भी दूसरे स्तनधारी जीवों जैस, गाय, भैंस, बकरी, भेड़ आदि का दूध पीते रहते हैं. ", "इंसान ही एक ऐसा प्राणी है जो दूसरे जानवरों के दूध पर नज़र रखता है. उसकी दलील है कि दूध उसकी सेहत के लिए ख़ास तौर से हड्डियों के लिए बहुत ज़रूरी है. जबकि नई रिसर्च कहती हैं कि दूसरे जानवरों का दूध पीना ग़ैर ज़रूरी, अप्राकृतिक और नुक़सानदेह है.", "इंसानों ने आज से ", "गाय पालना शुरू किया था. लेकिन, दूध में मौजूद लैक्टोज़ शुगर को पचाने की क्षमता इंसान ने केवल दस हज़ार साल पहले विकसित की. ", "इसकी शुरुआत दक्षिणी-पश्चिमी एशिया से हुई थी, जो धीरे-धीरे यूरोप तक फैली. यही वजह है कि आज दुनिया में केवल तीस फ़ीसद लोगों में ही वयस्क होने के बाद भी लैक्टेज़ नाम का एंजाइम बनता है. ", "बाक़ी लोग बचपन में जब मां का दूध पीना बंद कर देते हैं, तो उन के शरीर में लैक्टेज़ एंजाइम का उत्पादन भी बंद हो जाता है.  ", "इसके बाद ये लोग दूध में मौजूद ", ". उनके शरीर में रिएक्शन हो जाते हैं. ", " के अपवाद को छोड़ दें, तो इंसानों में दुनिया की ज़्यादातर आबादी में दूध के शुगर लैक्टोज़ के प्रति एलर्जी हो जाती है. अमरीका में ", " ही दूध पचाने में सक्षम है. वो भी दूध से बचना चाहते हैं. ", "हालांकि इस के कई कारण होते हैं. जैसे कि स्वास्थ्य और पशुपालन से पर्यावरण को होने वाला नुक़सान वग़ैरह... ", "यही वजह है कि अमरीका में डेयरी पदार्थों और गाय के दूध से विकल्प के तौर पर पेश किए जाए रहे उत्पादों का बाज़ार तेज़ी से बढ़ रहा है.", "सवाल ये उठता है कि गाय का दूध छोड़ कर उस के विकल्पों को आज़माना सेहत के लिए कितना फ़ायदेमंद है? गाय के दूध से हमें जो पोषक तत्व मिलते हैं, क्या हम उन्हें वैकल्पिक उत्पादों से पा सकते हैं? और,  क्या दूध पीने से लोगों में लैक्टोज़ की एलर्ज़ी बढ़ जाती है?", "गाय का दूध प्रोटीन और कैल्श्यिम का मुख्य स्रोत है. साथ ही, इस के ज़रिए हमें विटामिन B-12 और आयोडीन काफ़ी मात्रा में मिलता है. ", "इसमें मैग्नीशियम भी होता है जो हड्डियों के बढ़ने और मांसपेशियों के काम करने में मददगार होता है. रिसर्च में पाया गया है कि ", " जैसे दुग्ध उत्पाद ब्लड प्रेशर को नियंत्रित रखने में मदद करते हैं. ", "ब्रिटेन की नेशनल हेल्थ सर्विस कहती है कि एक साल से तीन साल तक के बच्चों में हड्डियों के सही विकास के लिए ", " रोज़ाना लेना चाहिए. ये बस एक गिलास दूध रोज़ पीने से मिल जाता है. ", "दिनभर: पूरा दिन,पूरी ख़बर", "लेकिन ", " स्वस्थ रखने में गाय का दूध कितना कारगर होता है, इस पर रिसर्च अलग अलग नतीजे पर पहुंची हैं.", "इसमें कोई दो राय नहीं कि हड्डियों के लिए कैल्शियम बहुत ज़रूरी है. लेकिन क्या ज़्यादा कैल्शियम वाले खान-पान हड्डियां टूटने से रोकने में मददगार होते हैं, कहना मुश्किल है. ", "रिसर्च भी इस बारे में ", ". बल्कि कुछ रिसर्च के नतीजे बताते हैं कि ज़्यादा दूध पीने से हड्डियां टूटने की संभावना बढ़ जाती है. ", "स्वीडन में हुई एक रिसर्च के मुताबिक़, जो महिलाएं आधे गिलास से कम दूध प्रति दिन लेती हैं उनमें ", " होता है. हालांकि इस रिसर्च को करने वाले सतर्कता बरतते हुए ये बात कहते हैं. इनकी एक धारणा ये भी है कि जिन महिलाओं में हड्डियां टूटने की प्रवृत्ति ज़्यादा होती है वो ज़्यादा दूध पीती हैं. ", "लेकिन, किशोरावस्था में कैल्शियम हमारी हड्डियों के विकास के लिए बहुत ज़रूरी है. इस उम्र में अगर हमारी हड्डियां ठीक से विकसित नहीं हो पाती हैं, तो अधेड़ावस्था के बाद से हमें हड्डियों से जुड़ी परेशानियां होने लगती हैं. ख़ास तौर से महिलाओं को इसकी कमी ज़्यादा महसूस होती है.", " मासिक धर्म बंद होने के बाद उन में ओस्ट्रोजेन हारमोन का रिसाव बंद हो जाता है. जिससे हड्डियों की मरम्मत का काम धीमा हो जाता है. इसीलिए महिलाओं की हड्डियां काफ़ी कमज़ोर हो जाती हैं.", "हालिया दशकों में दूध को लेकर एक और चिंता ज़ाहिर की जा रही है. गाय गर्भावस्था में भी दूध देती है. लेकिन, इस दौरान दूध में ", " है. ओस्ट्रोजेन की ज़्यादा मात्रा का ताल्लुक़ कैंसर से पाया गया है. ", "रिसर्चर महिलाओं में होने वाले ", " से इसका सीधा संबंध देखते हैं. लेकिन अमरीका की विस्कॉन्सिन यूनिवर्सिटी की रिसर्चर लॉरा हर्नांडेस का कहना है कि गाय के ओस्ट्रोजेन वाले दूध से डरने की ज़रूरत नहीं है. महिला के दूध में भी हार्मोन होते हैं. ये स्तनधारियों का एक हिस्सा है.", " होती है. लिहाज़ा, ये धारणा है कि दूध ज़्यादा पीने से दिल की बीमारियां होने का ख़तरा बढ़ जाता है. ", "रिसर्च बताते हैं कि दूध में सिर्फ़ 3.5 फ़ीसद चिकनाई होती है. हल्की मलाई निकाले दूध में क़रीब 1.5 फीसद जबकि स्किम्ड मिल्क में 0.3 फ़ीसद ही चिकनाई होती है. बिना मिठास वाले सोया, बादाम, गांजा, नारियल, ओट और चावल से बने ड्रिंक में दूध से भी कम चिकनाई होती है.", "फिनलैंड यूनिवर्सिटी की प्रोफ़ेसर जेरिका विरतानेन का कहना है कि दूध में प्रचुर मात्रा में प्रोटीन होता है. जो लोग ज़्यादा दूध पीते हैं उनकी भूख दूध से ही ख़त्म हो जाती है. लिहाज़ा वो लोग अन्य पौष्टिक आहार नहीं लेते. जिसकी वजह से उन में दिल की बीमारियां ज़्यादा होने का ख़तरा बढ़ जाता है. ", "वो कहती हैं, सिर्फ़ दूध के सहारे रहना सेहत के लिए अच्छा नहीं है. संतुलित मात्रा में लिया तो बुरा भी नहीं है. यहां तक कि जो लोग दूध की मिठास पचा नहीं पाते, वो भी कभी- कभी उचित मात्रा दूध ले सकते हैं. ये बात रिसर्च में साबित भी हो चुकी है. ", "फिर भी एक बड़ी आबादी ऐसी है जो गाय का दूध पीना पसंद नहीं करती और दूसरे विकल्पों की और बढ़ रही है. सोया मिल्क गाय के दूध का सबसे अच्छा विकल्प है. ", "यही एक ऐसा विकल्प है, जिसमें गाय के दूध के बराबर प्रोटीन होता है. अन्य तरह के वैकल्पिक दूध में कई तरह कि कमियां हो सकती हैं, जो वयस्कों के लिए तो ठीक हैं लेकिन बच्चों के लिए मुफ़ीद नहीं है. ", "अमरीका की पोषण विशेषज्ञ सिना गैलो मानती हैं कि हो सकता है कि वैकल्पिक दूध से वो सभी पोषक मिल जाएं जो गाय के दूध से मिलते हैं, लेकिन ज़रूरी नहीं कि वो उतनी ही मात्रा में मिलें. मिसाल के लिए बादाम के जो पोषक तत्व हमें बादाम चबाकर खाने से मिलेंगे वो बादाम के दूध से नहीं मिल सकते. ", "वैकल्पिक दूध में अतिरिक्त पोषक तत्व मिलाए जाते हैं. जबकि गाय के दूध में वो सभी तत्व क़ुदरती तौर पर पाए जाते हैं. अमरीका में गाय का दूध विटामिन-डी के साथ सीमित कर दिया गया है. उसके दूसरे पोषक तत्व जैसे चिकनाई आदि पूरी तरह से ख़त्म कर दी गई है. ", "ऐसे में गाय का दूध पीने की कोई उपयोगिता नहीं रह जाती. क्योंकि विटामिन-डी तो धूप सेंक लेने से ही भरपूर मिल जाता है. ", "जानकारों का कहना है कि बच्चों के लिए वैकल्पिक दूध अच्छा विकल्प नहीं हैं. उनके लिए गाय का दूध ही बेहतर है. ", "ब्रिटेन की पोषण वैज्ञानिक शार्लोट स्टर्लिंग-रीड का कहना है कि जनता के लिए सरकार की ओर से गाइडलाइंस जारी की जानी चाहिए कि बच्चों के लिए वैकल्पिक दूध से बेहतर है, गाय का दूध. अगर बच्चों को गाय के दूध की जगह कुछ और पिलाया जाता है तो उन की सेहत पर बुरा असर पड़ सकता है. ", "गाय के दूध में क़ुदरती तौर पर मिठास पाई जाती है, जबकि वैकल्पिक दूध में मीठा मिलाया जाता है, जो सेहत के लिए अच्छा नहीं है. लिहाज़ा ये भी चिंता का सबब है. ", "बाज़ार में ", " हैं. ऐसे में ये तय करना मुश्किल होता है कि कौन सा दूध लेना बिल्कुल सही है. कई बार ग़लत चुनाव लोगों के लिए सेहत से खिलवाड़ करने जैसा साबित होता है. ", "अगर आप संतुलित आहार ले रहे हैं, तो इस बात से बहुत ज़्यादा फ़र्क़ नहीं पड़ता कि दूध कौन सा ले रहे हैं. दूध पीना या नहीं पीना ज़रूरी नहीं है. बल्कि संतुलित आहार लेना ज़रूरी है. "]}
{"Headline": "ओडिशा ट्रेन दुर्घटना: ‘मां-बाप मर चुके थे रोते-रोते बच्चे की भी मौत हो गई’ – चश्मदीद", "Content": ["शुक्रवार शाम को 7 बजे के क़रीब हुए हादसे के बाद राहत बचाव का काम शुरू हो चुका था और इसमें स्थानीय लोगों ने बढ़-चढ़कर हिस्सा लिया. ", "घटनास्थल का दौरा करने गए राज्य के मुख्यमंत्री नवीन पटनायक ने भी स्थानीय लोगों की तारीफ़ की. ", "उन्होंने कहा कि स्थानीय लोगों की सहायता से ही बीती रात से मलबे से लोगों को निकालने का काम शुरू हो गया था. ", "एक चश्मदीद टूटू विश्वास ने दुर्घटना के बाद का मंज़र बयान किया. उन्होंने बताया कि जब ये हादसा हुआ तो उस समय वो घर पर ही थे. ", "टूटू विश्वास ने बताया, \"हमें ज़ोर से आवाज़ आई. हम घर से बाहर निकल आए तो देखे कि बाहर ये दुर्घटना हो चुकी थी. मालगाड़ी के ऊपर ट्रेन चढ़ गई थी.\" ", "\"जब मैं यहां पहुंचा तो देखा बहुत से लोग घायल थे, कई लोगों की मौत हो चुकी थी. एक छोटा बच्चा यहां पर रो रहा था जिसके माता-पिता की मौत हो चुकी थी. रोते रोते उस बच्चे की भी मौत हो गई.\"", "\"बहुत से लोग यहां पानी मांग रहे थे. मैंने जितना संभव था लोगों को पानी दिया. हमारे गांव से लोग यहां आकर लोगों की मदद कर रहे थे.\"", "टूटू विश्वास ने बताया कि घटनास्थल पर कई लोग जख़्मी थे और ट्रेन से बाहर निकल रहे थे.", "उन्होंने कहा, \"कुछ घायल लोगों को हम बस स्टॉप पर लेकर गए तो वो हमारा धन्यवाद करने लगे. कल का जो दृश्य था वो देखकर हमारा दिमाग काम नहीं कर रहा था. मेरे शरीर पर ख़ून ही ख़ून फैल गया था.\" ", "एक चश्मदीद गिरिजाशंकर रथ ने बताया, \"शाम को जब ये हादसा हुआ तो एक ट्रेन अप से आ रही थी दूसरी डाउन से आ रही थी. वहीं एक पटरी पर मालगाड़ी वहीं पर खड़ी थी. कोरोमंडल एक्सप्रेस पटरी से उतर कर मालगाड़ी से टकराई. वहां अफ़रातफ़री मच गई.\" ", "\"दूसरी तरफ से डाउन गाड़ी शालीमार एक्सप्रेस आ रही थी. वो पीछे से टकराई. उसके दो डिब्बे भी पटरी से उतर गए. चारों तरफ अफरातफरी मची हुई थी. हम वहां दौड़ कर पहुंचे और लोगों की मदद करने में जुट गए. हमने लोगों को डिब्बे से बाहर आने में मदद की. ये काम क़रीब रात भर चलता रहा.\"", "हावड़ा से चेन्नई जा रही कोरोमंडल एक्सप्रेस में सवार मुकेश पंडित ने घटना के बारे में बताया.", "घायल अवस्था में अस्पताल में मौजूद मुकेश पंडित ने बताया कि उन्हें ज़ोर से झटका लगा और ट्रेन पटरी से उतरकर पलट गई.", "उन्होंने बताया, \"आधे से पौन घंटे के बाद मैं ट्रेन से बाहर निकला तो देखकर अचंभे में पड़ गया. कोई भी सामान नहीं मिला. जो लोग बाहर गंभीर हालत में थे उन्हें पहले इलाज के लिए लेकर जाया गया. उसके बाद हमें लेकर जाया गया.\"", "\"बहुत सारे लोग मारे गए हैं लेकिन मैं किसी को पहचानता नहीं हूं.\"", "बिहार के मधेपुरा ज़िले के सनी कुमार भी कोरोमंडल एक्सप्रेस में सवार थे. वो बताते हैं कि घटना के बाद वो बेहोश हो गए थे और आधे घंटे के बाद उन्हें प्राइवेट टैंपो से अस्पताल के लिए पहुंचा दिया गया था. ", "दिनभर: पूरा दिन,पूरी ख़बर", "रेलवे के प्रवक्ता अमिताभ शर्मा ने बताया है कि 'राज्य सरकार ने जो डेटा बताया है उसमें 238 की मौत हो गई है. जो लोग इस दुनिया में नहीं है उनकी बॉडी को उनके परिजनों को सौंप दिया जाए. उन्हें मुआवज़ा तुरंत मिल जाएगा. 100 से अधिक लोगों को ये मुआवजा दे दिया गया है.'", "\"बालासोर, सुरू और बाहानगर बाज़ार में मुआवज़ा देने के लिए तीन काउंटर बनाए गए हैं. यहां से लोगों को मुआवज़ा दिया जा रहा है.\"", "\"जो जांच समिति बनाई गई है उसके प्रमुख दक्षिण पूर्व रेलवे के कमिश्नर रेलवे सेफ़्टी हैं. उनकी टीम कभी भी साइट पर पहुंच सकती है. इस तरह की किसी भी जांच में दुर्घटना स्थल का मुआयना पहला क़दम होता है. उनके वहां पहुंचते ही जांच की आधिकारिक शुरुआत हो जाएगी.\" ", "अमिताभ शर्मा ने बताया कि 'अब तक 48 ट्रेनें रद्द की जा चुकी हैं. 39 ट्रेनों के रूट बदले गए हैं. ये आंकड़े कुछ समय में बदल भी सकते हैं क्योंकि स्थिति पल पल बदल रही है.'", "\"इन ट्रेनों में जो सुरक्षित लोग थे उन्हें उनके गंतव्य तक पहुंचाने के लिए ट्रेनें चलाई गई हैं. एक ट्रेन हावड़ा की ओर गई है जिसमें क़रीब 1000 लोग गए हैं. दूसरे में 200 लोग हावड़ा गए हैं. साथ ही भद्रक से एक ट्रेन अप की तरफ यानी चेन्नई की तरफ गए हैं जिसमें 250 लोग हैं.\"", "\"इस दुर्घटना के बाद शुक्रवार को जो ट्रेनें अपनी-अपनी जगह पर रुक गई थीं उन यात्रियों को उनके गंतव्य तक जल्द से जल्द पहुंचाया जाए. हमने उन्हें पहले खाना और पानी मुहैया कराया है. अलग-अलग क्षेत्र के डीआरएम इस पूरी प्रक्रिया को मॉनिटर कर रहे हैं ताकि यात्रियों को कोई समस्या नहीं हो.\""]}
{"Headline": "चीन में मस्जिद गिराने पर भी क्यों चुप रहे मुस्लिम देश?", "Content": ["----------------------------------------------------------------------------------------------------", "----------------------------------------------------------------------------------------------------", "इस घटना से जुड़ा वीडियो भी सोशल मीडिया पर वायरल हो रहा था. चीन के स्थानीय प्रशासन ने यूनान प्रांत के नागू क़स्बे में बनी 13वीं सदी की नाजियिंग मस्जिद के गुंबद और मीनार को ढहाने का फ़ैसला किया था. ", "नागू की नाजियिंग मस्जिद एक बड़ा लैंडमार्क है. बीते कुछ सालों में इस मस्जिद का विस्तार किया गया है. इस दौरान नई मीनारें जोड़ी गई हैं और एक नया गुंबद भी बनाया गया है.", "लेकिन साल 2020 में एक अदालती फ़ैसले में कहा गया कि मस्जिद में किए गए निर्माण अवैध हैं और उन्हें तुरंत हटा दिया जाए.", "अदालत के इसी फ़ैसले की तामीर किए जाने के प्रयास होते रहे हैं. इस कारण इलाक़े में भारी प्रदर्शन हुए थे.", "इसके साथ ही चीन का ज़ोर धर्म के चीनीकरण पर है. वो मस्जिदों के निर्माण में चीनी वास्तुकला को बढ़ावा देता है. ", "चीन के यूनान प्रांत की हालिया घटना पूरी दुनिया ने देखी है. इससे पहले चीन के ही शिंजियांग प्रांत में चीन की सरकार का अभियान देखा जा चुका है. ", "चीन के वीगर मुसलमानों के दमन की ख़बरें बाहर आती रही हैं और उनको जबरन निगरानी कैंपों में भी भेजा जाता रहा है. चीन इन कैंपों को रिएजुकेशन कैंप बताता है.", "इन सभी मामलों में दुनिया के मानवाधिकार संगठनों से लेकर अमेरिका, ब्रिटेन और कई यूरोपीय देश खुलकर चीन की निंदा कर चुके हैं और करते रहे हैं लेकिन कभी भी मुस्लिम देशों की ओर से इस पर कोई बयान नहीं आया. ", "पूरी दुनिया में मुसलमान या इस्लाम को लेकर कोई विवाद खड़ा होता है तो इस्लामिक देशों के संगठन ओआईसी के बयान आते रहे हैं. पैग़ंबर मोहम्मद पर बीजेपी नेता नूपुर शर्मा की विवादित टिप्पणी के बाद मुस्लिम देशों ने इसकी निंदा की थी. बीजेपी को नुपूर शर्मा को पार्टी से हटाना पड़ा था.  ", "वहीं कश्मीर में हिंसा की ख़बरों के दौरान तुर्की जैसे देश भी टिप्पणी करते रहे हैं लेकिन चीन में मुसलमानों के ख़िलाफ़ सरकार की कार्रवाइयों के दौरान ये देश चुप्पी साधे रहते हैं. ", "मुस्लिम देशों के संगठन ऑर्गनाइज़ेशन ऑफ़ इस्लामिक कॉपरेशन (ओआईसी) ने भी इस पर कभी कोई टिप्पणी नहीं की. यहां तक कि बीते साल मार्च में पाकिस्तान में हुई ओआईसी की बैठक में चीन के तत्कालीन विदेश मंत्री वांग यी विशेष अतिथि के रूप में पहुंचे थे. ", "इस दौरान वांग यी ने ये बताया कि चीन में मुसलमान कितने बेहतर तरीक़े से रहते हैं. साथ ही उन्होंने बताया कि ‘चीन और इस्लामी दुनिया दोनों का एक गहरा इतिहास है, सभी समान मूल्यों की तलाश करें और ऐतिहासिक मिशनों को साझा करें.’", "वांग ने संयुक्त राष्ट्र में चीन का समर्थन करने को लेकर मुस्लिम जगत का शुक्रिया भी अदा किया था. अक्सर ये देखने को मिला है कि संयुक्त राष्ट्र में जब भी चीन से जुड़ा कोई भी प्रस्ताव आता है तो उससे मुस्लिम देश पहले अनुपस्थित रहते हैं. ", "ओआईसी की बैठक के दौरान वांग यी ने वादा किया था कि बेल्ट एंड रोड इनीशिएटिव (बीआरआई) के तहत चीन मुस्लिम देशों में 400 अरब डॉलर निवेश करेगा. ", "मुस्लिम देशों और ओआईसी की चीन की कड़ी कार्रवाई पर चुप्पी को विश्लेषक ‘राजनीतिक नौटंकी’ भी बताते हैं. ", "लोकतांत्रिक देश चीन में मानवाधिकार उल्लंघनों का मुद्दा उठाते रहे हैं. वहीं दूसरी ओर ओआईसी के सदस्य देश पाकिस्तान, यूएई, सऊदी अरब, क़तर, ओमान, बहरीन, मिस्र और कुवैत चीन की तारीफ़ करते रहे हैं. ", "साल 2019 में संयुक्त राष्ट्र मानवाधिकार काउंसिल में 37 देशों देशों ने एक पत्र पर हस्ताक्षर किए थे जिसमें ‘इंसानों की सुरक्षा और विकास के ज़रिए मानवाधिकारों को बढ़ावा देने के लिए’ चीन की तारीफ़ें की गई थीं. ", "इसमें यह भी दावा किया गया था कि चीन ने शिंजियांग में ‘आतंकवाद, अलगाववाद और चरमपंथ’ का सामना करते हुए ‘सुरक्षा और भरोसा’ स्थापित किया है. ", "चीन का कहना है कि वो शिंजियांग में चरमपंथ को ख़त्म करने के लिए कई नीतियां अपना रहा है. ", "थिंक टैंक ऑब्ज़र्वर रिसर्च फ़ाउंडेशन के फ़ैलो एजाज़ वानी अपने लेख में लिखते हैं कि ओआईसी देशों ने चीन में मुस्लिम विरोधी नीतियों को समर्थन देकर न सिर्फ़ उनका समर्थन किया है बल्कि चीन में इस्लामोफ़ोबिया को बढ़ाया है और वो भी अपराध में भागीदार हैं.", "यह भी एक तथ्य है कि पाकिस्तान, ईरान, यूएई, सऊदी अरब, मलेशिया, तुर्की, क़तर, मिस्र और अफ़ग़ानिस्तान जैसे देशों ने वीगर मुसलमानों को हिरासत में लिया है या फिर उन्हें वापस चीन भेजा है. ", "मुस्लिम देशों की चुप्पी की वजह एजाज़ वानी बताते हैं, “मुस्लिम देश सत्तावादी हैं और हस्तक्षेपवादी नीतियों के कारण लोकतंत्र से ख़तरा महसूस करते हैं और ख़ासकर के अरब स्प्रिंग के बाद चीन ने इन मौजूदा परिस्थितियों का फ़ायदा उठाया है.”", "“साथ ही चीन क्षेत्रीय अखंडता और संप्रभुता को बनाए रखने के लिए एक ग़ैर-हस्तक्षेपवादी नीति पर बल देता है.”", "वानी चुप्पी की दूसरी वजह चीन के भारी भरकम क़र्ज़ को बताते हैं. वो कहते हैं कि चीन इन मुस्लिम देशों को बिना किसी शर्त के क़र्ज़ दे रहा है. बीआरआई के इन्फ़्रास्ट्रक्चर के लिए चीन अब तक पाकिस्तान को 62 अरब डॉलर तक का क़र्ज़ दे चुका है. ", "वो लिखते हैं कि चीन अपनी एनर्जी डिप्लोमेसी का भी इस्तेमाल करता है और वो सऊदी अरब, ईरान, कुवैत, ओमान और ईरान जैसे देशों के लिए कच्चे तेल के निर्यात का अहम केंद्र है. ", "क़तर ने साल 2019 में संयुक्त राष्ट्र के पत्र पर हस्ताक्षर नहीं किए थे लेकिन उसने सीधे तौर पर चीन की निंदा नहीं की. साल 2009 में तुर्की की सरकार ने चीन पर नरसंहार के आरोप लगाए थे लेकिन बाद में उसने भी नरम रवैया अपना लिया क्योंकि तुर्की की अर्थव्यवस्था बहुत हद तक चीन पर निर्भर है.", "इसके साथ ही चीनी इस्लामिक एसोसिएशन के ज़रिए चीन इस्लाम को लेकर अपना नैरेटिव सेट कर रहा है.", "‘द वॉशिंगटन पोस्ट’ में राजनीतिक विश्लेषक जोनाथन हॉफ़मैन लिखते हैं कि चीन मुस्लिम देशों के साथ धार्मिक गतिविधियां भी बढ़ा रहा है. चीनी इस्लामिक एसोसिएशन के ज़रिए मध्य पूर्व में चीन के धार्मिक प्रयास तेज़ हो रहे हैं. ", "इस एसोसिएशन का असली मक़सद ‘चीनी इस्लाम की विशिष्टता और पार्टी की विचारधारा की प्रशंसा’ पर ध्यान केंद्रित करना है. ", "साल 2021 में राष्ट्रपति शी ने धर्म के चीनीकरण का नारा दिया था. जिसका अर्थ था कि धार्मिक आस्थाओं को चीनी संस्कृति और समाज के अनुकूल बनाना.", "ऑस्ट्रेलियन यूनिवर्सिटी में चाइना पॉलिसी के एक्सपर्ट माइकल क्लार्क मुस्लिम देशों की ख़ामोशी का कारण चीन की आर्थिक शक्ति और पलटवार के डर को मुख्य कारण मानते हैं. क्लार्क ने एबीसी से कहा है, ''म्यांमार के ख़िलाफ़ मुस्लिम देश इसलिए बोल लेते हैं क्योंकि वो कमज़ोर देश है. उस पर अंतरराष्ट्रीय दबाव बनाना आसान है. म्यांमार जैसे देशों की तुलना में चीन की अर्थव्यवस्था 180 गुना ज़्यादा बड़ी है. ऐसे में आलोचना करना भूल जाना अपने हक़ में ज़्यादा होता है.''", "मध्य-पू्र्व और उत्तरी अफ़्रीका में चीन 2005 से अब तक 144 अरब डॉलर का निवेश किया है. इसी दौरान मलेशिया और इंडोनेशिया में चीन ने 121.6 अरब डॉलर का निवेश किया. चीन ने सऊदी अरब और इराक़ की सरकारी तेल कंपनियों ने भारी निवेश कर रखा है. इसके साथ ही चीन ने अपनी महत्वाकांक्षी योजना बन बेल्ट वन रोड के तहत एशिया, मध्य-पूर्व और अफ़्रीका में भारी निवेश का वादा कर रखा है."]}
{"Headline": "ओडिशा ट्रेन हादसाः रेल मंत्री के इस्तीफ़े की उठ रही मांग, लेकिन क्या इससे कुछ बदलेगा?", "Content": ["उन्होंने कहा, \"कल शाम को एक भयंकर हादसा हुआ, असहनीय वेदना मैं अनुभव कर रहा हूं. इस यात्रा में अनेक राज्यों के नागरिकों ने कुछ न कुछ गंवाया है. कई लोगों ने अपना जीवन खोया है. हादसा बहुत दर्दनाक, मन को विचलित करने वाला है.\"", "शुक्रवार साम बालासोर में बाहानगा बाज़ार रेलवे स्टेशन के पास कोलकाता से चलकर चैन्नई तक जाने वाली कोरोमंडल एक्सप्रेस, एक अन्य ट्रेन सर एम विश्वेश्वरैया- हावड़ा सुपरफास्ट एक्सप्रेस और एक मालगाड़ी की टक्कर हुई. ", "ये हादसा किन परिस्थितियों में हुआ अभी तक ये पूरी तरह स्पष्ट नहीं हैं. ", "इस हादसे में अब तक 260 से अधिक लोगों की मौत हो चुकी है और ये संख्या और बढ़ने की आशंका है. ", "हादसे के बाद भारतीय रेलवे की सुरक्षा प्रणाली को लेकर गंभीर सवाल उठ रहे हैं.", "हादसे के बाद रेल मंत्री अश्विनी वैष्णव पर सवाल उठ रहे हैं. ", "तृणमूल कांग्रेस के नेता अभिषेक बनर्जी ने हादसे के बाद सरकार पर सवाल उठाते हुए कहा,  “केंद्र सरकार विपक्ष के नेताओं की जासूसी पर करोड़ों रुपये ख़र्च कर रही है लेकिन ऐसे हादसे रोकने के लिए ट्रेनों में एंटी कॉलिज़न डिवाइस लगाने की ज़रूरत को नज़रअंदाज़ कर रही है.”", "उन्होंने कहा, “सरकार राजनीतिक समर्थन बढ़ाने के लिए वंदे भारत एक्सप्रेस और नए बने रेलवे स्टेशन ख़ूब दिखा रही है लेकिन सुरक्षा उपायों को नज़रअंदाज़ कर रही है. रेल मंत्री को इस्तीफ़ा दे देना चाहिए.D", "वहीं कांग्रेस नेता अधीरंजन चौधरी ने भी सरकार पर सवाल उठाये हैं. ", "उन्होंने कहा, “सवारी को मंज़िल तक सुरक्षित पहुंचाने के लिए जिस बेसिक इंफ्रास्ट्रक्चर है, निचले स्तर पर जिन चीज़ों की ज़रूरत है, उस पर ध्यान देने की ज़रूरत है. भारतीय रेलवे से औसतन 25 लाख लोग  रोज़ाना सफर करते हैं. सरकार बुलेट ट्रेन में, वंदे भारत एक्सप्रेस में निवेश कर रही है. रेलवे यात्री सुरक्षा पर कम ध्यान दे रहा है.”", "वहीं कांग्रेस अध्यक्ष मल्लिकार्जुन खड़गे ने कहा, \"प्रधानमंत्री और रेल मंत्री से पूछने के लिए हमारे पास बहुत सवाल हैं, लेकिन अभी ज़रूरत बचाव और राहत कार्य की है.\"", "हादसे पर टिप्पणी करते हुए पूर्व रेल मंत्री लालू प्रसाद यादव ने कहा है कि जिन लोगों ने रेलवे व्यवस्था को चौपट कर दिया है उन्हें बख़्शा नहीं जाना चाहिए.", "लालू यादव ने कहा, “कोरोमंडल एक बहुत तेज़ रफ़्तार ट्रेन है जो चेन्नई तक जाती है. हमने भी इस ट्रेन में यात्रा की है. किस तरह से लापरवाही बरती गई और इतना बड़ा हादसा हुआ, इसकी जांच होनी चाहिए और ज़िम्मेदार लोगों पर कार्रवाई की जानी चाहिए. रेल को चौपट कर दिया है.”", "हादसे के बाद सोशल मीडिया पर कई लोग सावल उठा रहे हैं और कुछ राजनीतिक पार्टियां रेल मंत्री के इस्तीफ़े की मांग कर रहे हैं.", "लोग भारत में रेल मंत्रियों के इस्तीफ़ों के पुराने वाकयों का हवाला देकर रेल मंत्री का इस्तीफ़ा मांग कर रहे हैं.", "हादसे के बाद रेल मंत्री अश्विनी वैष्णव शुक्रवार रात को ही घटनास्थल के लिए रवाना हो गए थे. घटनास्थल के क़रीब मीडिया को संबोधित करते हुए उन्होंने कहा, \"इस तरह के हादसे दोबारा ना हो इसकी कोशिश की जाएगी.\"", "लेकिन सवाल ये भी है कि नैतिक आधार पर इस्तीफ़ा देने से क्या वाक़ई स्थिति में सुधार आता है?", "और लंबे समय से रेलवे पर रिपोर्ट करने वाले ", " मानते हैं कि मंत्री के इस्तीफ़े का सुरक्षा में सुधार से कोई सीधा संबंध नहीं हैं.", "सोनी मानते हैं कि अगर ज़रूरत है तो वो सुरक्षा के लिए बनाई गई योजनाओं को तेज़ी से लागू करने की है. ", "सोनी कहते हैं, \"बहुत दिनों के बाद इतना बड़ा हादसा हुआ है. 1981 के बाद तीन ट्रेनें एक साथ टकराई हैं. ये हादसा ऐसे समय में हुआ है जब भारत में रेलवे सुरक्षा को लेकर काफी काम चल रहा है.\" ", "वो कहते हैं, \"प्रधानमंत्री नरेंद्र मोदी ने नेशनल रेल प्लान के तहत भी बड़ी राशि रेलवे में हादसे  रोकने के लिए प्रस्तावित की है. इसके तहत हर ट्रेन में टक्कर रोधी यंत्र (एंटी कॉलिज़न डिवाइस) लगाए जाने हैं. लेकिन अभी तक इसका टेंडर भी जारी नहीं हुआ है.\" ", "\"टेंडर जारी होने की समयसीमा दो साल रखी गई थी और टेंडर के बाद पांच साल के भीतर इसे भारत के समूचे रेल नेटवर्क पर ये यंत्र लग जाने थे. इसे लगने में काफ़ी समय लग रहा है. सरकार को सुरक्षा को लेकर तुरंत क़दम उठाने चाहिए.\"", "वहीं एक तर्क ये भी दिया जा रहा है कि पूर्ण बहुमत वाली सरकार किसी दबाव को महसूस नहीं करती  और इसलिए ही उसके मंत्री इस्तीफ़ा नहीं देते.", "कहते हैं, \"किसी तरह का नैतिक दबाव ये सरकार और इसके मंत्री महसूस नहीं करते हैं. ये स्थिति दुर्भाग्यपूर्ण है इससे पहले लाल बहादुर शास्त्री ने इस्तीफ़ा दिया था, नीतीश कुमार ने भी दिया था, बाद में उन्होंने इसे वापस ले लिया था. पहले लोग ज़िम्मेदारी महसूस करते थे लेकिन इस सरकार में ये नैतिकता दिखाई नहीं देती.\"", "क्या दबाव बढ़ने के बाद रेल मंत्री इस्तीफ़ा दे सकते हैं?", "इस सवाल पर जयशंकर गुप्त कहते हैं, \"इस सरकार में इस्तीफ़े नहीं होते हैं, ना ही ऐसी कोई परंपरा है. ऐसे में ये कहा जा सकता है कि मंत्री इस्तीफ़ा नहीं देंगे. आगे किसी और कारण से उन्हें हटा दिया जाए, ये अलग बात है.\"", "हालांकि वो ये भी कहते हैं कि इतने बड़े हादसे के बाद रेल मंत्री को इस्तीफ़ा दे देना चाहिए था और जांच घोषित हो जानी चाहिए थी.", "गुप्त कहते हैं, \"तीन रेलगाड़ियां की भीषण टक्कर हुई है, लेकिन कोई नैतिक ज़िम्मेदारी लेता हुआ नहीं दिख रहा. हाल के सालों में रेलवे का किराया तो बढ़ा है लेकिन यात्रियों की सुरक्षा घटी है क्योंकि जवाबदेही नाम की कोई चीज़ नहीं है.\"", "इस हादसे के बाद से विपक्ष ने भी सरकार से रेलवे सुरक्षा की महत्वकांक्षी एंटी कॉलिज़न डिवाइस परियोजना कवच सिस्टम को लेकर भी सवाल उठाए हैं. ", "रेल मंत्री अश्विनी वैष्णव ने मार्च 2022 में कवच सिस्टम को लांच करते हुए दावा किया था कि ये सुरक्षा सिस्टम  यूरोपीय सिस्टम से भी बेहतर है.", "रेल मंत्री ने कहा था, “कवच आटोमैटिक ट्रेन प्रोटेक्शन टेक्नोलॉजी है, अगर दो ट्रेन गलती से एक ही ट्रैक पर आ जाएंगी तो कवच टकराने से पहले स्वतः ब्रेक लगा देगा.“", "अश्विनी वैष्णव ने आमने-सामने आ रही ट्रेन में बैठकर इस सिस्टम को परखा था और इसके बाद इस सिस्टम को पेश करते हुए कहा था, \"मैं खुद इंजीनियर हूं, मुझे तकनीक पर भरोसा था इसलिए मैंने ये ख़तरा उठाया था.\"", "ओडिशा हादसे के बाद रेलवे प्रवक्ता अमिताभ शर्मा ने कहा है कि इस रूट पर कवच उपलब्ध नहीं था.", "विश्लेषक ये भी मान रहे हैं कि हाल के सालों में प्रधानमंत्री मोदी के ड्रीम प्रोजेक्ट वंदे भारत एक्सप्रेस पर रेलवे ने अधिक ध्यान दिया है और अन्य ट्रेनों और सुरक्षा की अनदेखी हुई है.", "जयशंकर गुप्त कहते हैं, \"रेल मंत्री और समूचे रेलवे का ध्यान इस समय वंदे भारत एक्सप्रेस पर हैं. रेल सुरक्षा को मज़बूत करने पर ध्यान नहीं दिया जा रहा है. हादसे होते हैं, ख़बरें बनती हैं, लेकिन ना कभी किसी की ज़िम्मेदारी तय की जाती है और ना ही उस पर कभी चर्चा होती है.\"", "गुप्त कहते हैं, \"इस समय रेलवे का पूरा ध्यान वंदे भारत एक्सप्रेस पर है जिसका किराया दूसरी ट्रेनों के मुक़ाबले कहीं ज़्यादा है.\"", "बीते कुछ वक्त में भारतीय रेलवे में कर्मचारियों की कमी का सवाल भी उठाया जाता रहा है. ", "साल 2021 में राज्यसभा में दिए एक जवाब में सरकार ने बताया था कि रेलवे के सभी ज़ोन में दिसंबर 2022 तक 2,98,973 पद खाली थे.", "जयशंकर गुप्त कहते हैं, \"रेलवे के कर्मचारी घटते जा रहे हैं, इससे भी सुरक्षा कमज़ोर हो रही है. अगर देश के नागरिकों की मौत रेल हादसों में हो रही है तो किसी को तो ज़िम्मेदारी लेनी होगी.\"", "वहीं शिशिर सोनी भी मानते हैं कि रेलवे ने अपनी पूरी ताक़त वंदे भारत एक्सप्रेस के पीछे लगा दी है.", "सोनी कहते हैं,  \"वंदे भारत ट्रेन के बारे में इसलिए बात हो रही है क्योंकि हर वंदे भारत ट्रेन को प्रधानमंत्री हरी झंडी दिखा रहे हैं. इसकी ज़बरदस्त मीडिया कवरेज भी हो रही है. प्रधानमंत्री स्वयं हर कार्यक्रम में शामिल होते हैं, इसलिए इसके राजनीतिक निहितार्थ भी हैं. प्रधानमंत्री के फ़ोकस की वजह से रेलवे के पूरे महकमे ने भी अपनी पूरी ताक़त इस प्रोजेक्ट में झोंक दी है.\"", "सोनी कहते हैं, \"वंदे भारत एक्सप्रेस पहले चलने लगी, सरकार का पूरा फ़ोकस उस पर हो गया. सरकार को यात्रियों की सुरक्षा के बारें में पहले काम करना चाहिए था, वंदे भारत को उसके बाद धीरे-धीरे लाया जा सकता था.\"", "हालांकि शिशिर सोनी ये भी मानते हैं कि कोरोना महामारी के बाद भारतीय रेलवे ने काफ़ी सुधार किया है.", "सोनी कहते हैं, \"बीते कुछ सालों में रेलवे ने अपना नेटवर्क सुधारने और अपग्रेड करने पर बहुत काम किया है. कोरोना महामारी के समय रेलवे को ऐसा करने का वक़्त मिला. ऐसे में ये कहा जा सकता है कि सुरक्षा के स्तर पर भारतीय रेलवे बेहतर तो हुआ है.\"", "भारतीय रेलवे के हादसा प्रोटोकॉल के तहत हर रेल हादसे की जांच की जाती है और उसकी रिपोर्ट पेश की जाती है.", "भारतीय रेलवे में सुरक्षा सुनिश्चित करने के लिए रेलवे सुरक्षा आयोग है जो रेलवे मंत्रालय से स्वतंत्र नागरिक उड्डयन मंत्रालय के तहत काम करता है.", "इस आयोग की ज़िम्मेदारी है-", "रेलवे हादसों की जांच के नियम निर्धारित हैं और रेलवे एक्ट 1989 की धारा 13 के तहत हर गंभीर हादसे के बाद जांच अनिवार्य है. ", "भारत में रेलवे हादसे होते रहे हैं, उनकी जांच भी होती रही है. लेकिन सख़्त कार्रवाई के उदाहरण कम ही मिलते हैं.", "शिशिर सोनी कहते हैं, \"हर हादसे के बाद जो जांच होती हैं, उनके नतीजे क्या रहे, सरकार ने क्या क़दम उठाये, ये कभी सार्वजनिक नहीं होता. अगला हादसा होने तक लोग हादसे को भूल जाते हैं. छह महीने में ये लोगों के दिमाग़ से निकल जाता है, एक साल बाद तो किसी को याद भी नहीं रहता कि हादसा हुआ था. पत्रकारों की भी ज़िम्मेदारी है, लगातार सवाल उठाने की, फॉलो अप करने की, लेकिन ऐसा होता नहीं है.\"", "सोनी कहते हैं कि अगर पहले हुए हादसों की जांच रिपोर्टों को गंभीरता से लिया गया होता, कोई कदम उठाया गया होता तो हादसों में कमी ज़रूर आई होती", "अगस्त 1956 में आंध्र प्रदेश के महबूबनगर में हुए एक रेल हादसे में 112 लोगों की मौत के बाद तत्कालीन रेलमंत्री लाल बहादुर शास्त्री ने इस्तीफ़े की पेशकश की लेकिन तत्कालीन प्रधानमंत्री जवाहर लाल नेहरू ने इसे अस्वीकार कर दिया. ", "इसके कुछ ही महीने बाद नवंबर 1956 में तमिलनाडु में हुए एक रेल हादसे में 144 लोग मारे गए. इस बार लाल बहादुर शास्त्री ने इस्तीफ़े के साथ इसे जल्द स्वीकार करने का अनुरोध भी किया. ", "उनका इस्तीफ़ा स्वीकार कर लिया गया. लाल बहादुर शास्त्री के इस इस्तीफ़े को भारतीय राजनीति में नैतिक ज़िम्मेदारी के सर्वश्रेष्ठ उदाहरण के रूप में पेश किया जाता है.", "इसके आगे के दशकों में रेल हादसे तो होते रहे लेकिन कभी किसी मंत्री ने इस्तीफ़ा नहीं दिया. ", "इसके 43 साल बाद नीतीश कुमार ने साल 1999 में असम के गैसल में हुए रेल हादसे की नैतिक ज़िम्मेदारी लेते हुए इस्तीफ़ा दे दिया था. इस हादसे में 290 लोगों की जान गई थी.", "अब तक भारत के दो ही रेल मंत्रियों के इस्तीफ़े स्वीकार किए गए हैं. लेकिन इस्तीफ़ों की पेशकश होती रही है.", "साल 2000 में तत्कालीन प्रधानमंत्री अटल बिहारी वाजपेई की सरकार में रेल मंत्री ममता बनर्जी ने पंजाब में हुए रेल हादसे के बाद नैतिक आधार पर इस्तीफ़े की पेशकश की थी जिसे प्रधानमंत्री ने नकार दिया था.", "2017 में तत्कालीन रेल मंत्री सुरेश प्रभु ने  एक के बाद एक हुए कई हादसों की नैतिक ज़िम्मेदारी लेते हुए अपने इस्तीफ़े की पेशकश की थी, जिसे प्रधानमंत्री नरेंद्र मोदी ने अस्वीकार कर दिया था."]}
{"Headline": "पाकिस्तान का भविष्यः किस ओर बढ़ रहा भारत का पड़ोसी मुल्क?", "Content": ["शुमाएला जाफ़री", "बीबीसी संवाददाता, इस्लामाबाद", "2022 के अप्रैल महीने में इमरान ख़ान को सत्ता से हटाया गया और इस सियासी उठापटक की वजह से मौजूदा आर्थिक संकट बढ़ गया है. ", "वर्तमान में देश का एक वर्ग अंतराष्ट्रीय स्तर पर पाकिस्तान में लोकतंत्र को ख़तरे में बता रहा है. ", "पाकिस्तान अपनी लड़खड़ाती अर्थव्यस्था को पटरी पर लाने के लिए लगातार अंतरराष्ट्रीय मुद्रा कोष (आईएमएफ़) से बेलआउट पैकेज की मांग कर रहा है. लेकिन कई महीनों से किए जा रहे प्रयास अब तक असफल साबित हुए हैं. ", "ऐसे में सवाल उठ रहा है कि क्या पाकिस्तान सच में डिफ़ॉल्ट होने की कगार पर है? क्या पाकिस्तान में लोकतंत्र ख़तरे में है? वर्तमान घटनाक्रम के आधार पर देश का भविष्य कैसा दिख रहा है? ", "बीबीसी ने इन सवालों के जवाब जानने के लिए कुछ विशेषज्ञों से बात की. ", "इमरान ख़ान को पहले सत्ता से हटाया गया और फिर सत्ता वापस पाने के लिए उन्होंने देशभर में आंदोलन की अपील की. उसके बाद उनके समर्थकों और सुरक्षाबलों के बीच हुई झड़पों ने  देश में गंभीर संकट पैदा कर दियाा. ", "लोकतंत्र के संदर्भ में हालात तब और भी ख़राब हुए जब 9 मई को इमरान ख़ान को इस्लामाबाद में गिरफ़्तार किया गया था. ", "गिरफ़्तारी के विरोध में प्रदर्शनकारियों ने सेना के ठिकानों और प्रतिष्ठानों को निशाना बनाकर अपना गुस्सा निकाला और इमरान ख़ान की रिहाई की मांग की. ", "लेकिन कुछ जानकारों का मानना है कि इस घटनाक्रम ने सेना को जनता के बीच अपने खोए हुए जनाधार को वापस पाने का मौक़ा दे दिया है. ", "फ़िलहाल तो ऐसा लग रहा है कि बाज़ी पलट गई है और इमरान ख़ान बैकफुट पर हैं. ", "पाकिस्तान तहरीक-ए-इंसाफ़ (पीटीआई) के नेताओं, उनके समर्थकों और सोशल मीडिया कार्यकर्ताओं को परेशान किया गया, गिरफ़्तारी की गई और मुक़दमा चलाया गया. अभी इनमें से कुछ लोगों पर सैन्य अदालतों में मुक़दमा भी चलने वाला है.", "ऐसी स्थिति के बीच पाकिस्तान में मानवाधिकारों की स्थिति और लोकतंत्र के भविष्य को लेकर अंतरराष्ट्रीय जगत में एक चिंता है. एमनेस्टी इंटरनेशनल, ह्यूमन राइट्स वॉच और रिपोर्टर्स विदाउट बॉर्डर्स ने पाकिस्तान के घटनाक्रमों पर चिंता जताते हुए बयान दिए हैं. ", " ने अपने बयान में लिखा, ''सैन्य अदालतों में नागरिकों पर मुकदमा चलाना अंतरराष्ट्रीय क़ानून के ख़िलाफ़ है.''", "वहीं ह्यूूमन राइट्स वॉच की तरफ़ से कहा गया है कि पाकिस्तानी सरकार को विपक्षी दलों के राजनीतिक कार्यकर्ताओं और शांतिपूर्ण प्रदर्शनकारियों की मनमानी गिरफ़्तारियां बंद करनी चाहिए. ", "बीते दिनों अमेरिकी सांसदों के एक समूह ने अमेरिकी विदेश मंत्री एंटनी ब्लिकन को एक पत्र लिखा था. ", "इस पत्र के ज़रिए अमेरिकी सांसदों ने बाइडन सरकार से पाकिस्तान में लोकतांत्रिक सुधार के लिए दबाव डालने का आग्रह किया था. ", "पाकिस्तान में लोकतंत्र का सवाल हमेशा पेचीदा रहा है. ", " का मानना है कि देश में मौजूदा राजनीतिक व्यवस्था, लोकतंत्र के अलावा कुछ भी है. ", "वुसत कहते हैं कि यहां यह तर्क भी दिया जाता है कि हर देश में ब्रिटेन जैसी लोकतांत्रिक व्यवस्था नहीं हो सकती है. ", "अलग-अलग देशों का अपना सामजिक, राजनीतिक और ऐतहासिक सच है. इसलिए चीन, उत्तर कोरिया और ईरान में उनकी जो भी व्यवस्था है, वह भी कुछ लोगों के लिए लोकतंत्र का एक रूप है. ", "वुसत का कहना है कि सैद्धांतिक तौर पर यह दावा किया जा सकता है कि पाकिस्तान एक लोकतांत्रिक देश है. लेकिन हर कोई जानता है कि सही मायने में ऐसा नहीं है. ", "वुसत कहते हैं, ''सब जानते हैं कि यह दिखावा है. हमारे पास संसद है, संस्थाएं हैं, एक चुनाव प्रणाली और संसाधन हैं लेकिन लोकतंत्र की आत्मा नहीं है और न ही कभी रही है.''", "देश की राजनीति में सेना के दख़ल और प्रभाव की तरफ इशारा करते हुए वुसत बताते हैं कि वर्तमान उथल-पुथल के वो लोग ज़िम्मेदार हैं जो पिछले सत्तर सालों से देश चला रहे हैं.", "सेना के मुद्दे पर ", " की राय वुसतुल्लाह ख़ान से मिलती-जुलती है. अहसान ने 'जर्नल ऑफ डेमोक्रेसी' के लिए लिखे रिसर्च पेपर में पाकिस्तान की राजनीति में सेना के दखल पर अपने तर्क रखे हैं. ", "उनका कहना है कि राजनीति में पाकिस्तानी सेना का हस्तक्षेप इस विश्वास से उपजा है कि नागरिक भ्रष्ट और अदूरदर्शी हैं. अगर देश को राजनेताओं के भरोसे छोड़ दिया जाता है तो यह विनाशकारी होगा. ", "अहसान कहते हैं, ''पाकिस्तान के घटनाक्रमों पर नज़र रखने वाले भी इस बात से आश्वस्त हैं कि यहां तथाकथित लोकतंत्र (बहुत दुर्लभ) की अवधि में भी राजनीति पर सेना का उल्लेखनीय प्रभाव रहा है''. ", "पाकिस्तानी सेना ने ऐतहासिक रूप से राजनीति में किसी भी भूमिका से इनकार किया है. ", "हालांकि, पिछले साल अपने रिटायरमेंट से पहले पूर्व सेना अध्यक्ष क़मर जावेद बाजवा ने अप्रत्यक्ष तौर पर हस्तक्षेप की बात को स्वीकार किया था. उन्होंने कहा था कि सेना ने अतीत से सबक लिए हैं और अब आगे गैर-राजनीतिक रहने का फैसला किया है.", "कहते हैं कि वर्तमान में लोकतंत्र का जो भी स्वरूप रहा है उसे देखकर जनता का विश्वास डगमगा चुका है. ", "ज़ाहिद का कहना है कि सरकार को संस्थानों के बीच टकराव और देश में बढ़ते ध्रुवीकरण की भी ज़िम्मेदारी लेनी चाहिए. इसने लोकतांत्रिक प्रक्रिया को कमज़ोर किया है और इसे वापस पटरी पर लाना पहले से कहीं अधिक चुनौतीपूर्ण है. ", "ज़ाहिद कहते हैं, ''तस्वीर के दोनों पहलू सत्ता के खेल को एक ख़तरनाक मोड़ देते हैं. विपक्ष सैन्य प्रतिष्ठानों के ख़िलाफ खड़ा है और सरकार शीर्ष अदालत के साथ उलझी हुई है. अंत किसी को भी नहीं पता है.''", "पाकिस्तान के राजनीतिक और आर्थिक संकट एक दूसरे से जुड़े हुए हैं. जानकार मानते हैं कि राजनीतिक उथल-पुथल ने भले ही सीधे तौर पर आर्थिक संकट पैदा न किया हो, लेकिन इसे बढ़ाया ज़रूर है. ", "एशियाई विकास बैंक (एडीबी) की एक रिपोर्ट के मुताबिक़ पिछले साल अप्रैल में इमरान ख़ान के सत्ता से हटने तक जीडीपी 6 फ़ीसदी थी. जबकि चालू वित्त वर्ष में देश की जीडीपी वृद्धि दर घटकर 0.6 फ़ीसदी तक रहने का अनुमान है. ", "पिछले साल आई विनाशकारी बाढ़, भुगतान देय का संकट और सियासी उथल-पुथल ने मौजूदा स्थिति को और भी गंभीर बना दिया है. ", "साल 2019 में पाकिस्तान ने आईएमएफ़ से 6.5 अरब डॉलर का बेलआउट पैकेज हासिल करने के सौदे पर दस्तख़त किए थे. इस सौदे की 1.1 अरब डॉलर की किस्त पाने के लिए पाकिस्तान लगातार कोशिश कर रहा है लेकिन उसे अभी तक सफलता नहीं मिली है. ", "हाल ही में 'स्टेट बैंक ऑफ़ पाकिस्तान' ने बताया था कि देश का विदेशी मुद्रा भंडार घटकर 4.19 अरब डॉलर रह गया है. जानकारों का अनुमान है कि यह धनराशि मुश्किल से एक महीने के आयात के लिए पर्याप्त है. ", "पाकिस्तान के वित्त मंत्री इशाक डार ने बीते दिनों इशारा दिया था कि 30 जून को आईएमएफ़ प्रोग्राम बिना आगे बढ़े ख़त्म हो सकता है. हालांकि विदेश मंत्री ने इस बात पर भी ज़ोर दिया था कि पाकिस्तान डिफ़ॉल्ट होने की कगार पर नहीं है. ", "पाकिस्तान को चीन से पहले ही 2 अरब डॉलर की मदद मिल चुकी है. वित्त मंत्री इशाक डार के मुताबिक़ संयुक्त अरब अमीरात ने 1 अरब डॉलर तो सऊदी अरब ने 2 अरब डॉलर की मदद दी है.", "इस अनिश्चितता ने देश में दहशत जैसी स्थिति पैदा कर दी है. अमेरिकी डॉलर के मुक़ाबले पाकिस्तानी रुपया लगातार गिर रहा है. ", "बीते दिनों खुले बाज़ार में एक डॉलर की क़ीमत 310 पाकिस्तानी रुपयों के बराबर हो गई थी. जबकि 2022 के अप्रैल महीने में इमरान ख़ान को हटाने तक एक डॉलर की क़ीमत 182 पाकिस्तानी रुपयों के बराबर थी. ", "हालांकि, ", "का मानना है कि पाकिस्तान डिफॉल्ट होने के कगार पर नहीं है. उनका कहना है कि देश ने साल 1998 में परमाणु परीक्षणों के बाद इससे भी बुरे हालात देखे हैं. अगर देश तब डिफ़ॉल्ट नहीं हुआ तो अब भी नहीं होगा. ", "अशफ़ाक कहते हैं, ''स्टेट बैंक ने पहले ही अपने आयात बिल को सख़्त कर दिया है. अगर इसकी लगातार निगरानी की गई तो पाकिस्तान का विदेशी मुद्रा भंडार 5 अरब डॉलर के आसपास बना रहेगा. लिहाज़ा हम क़र्ज़ की किश्तों के भुगतान में सक्षम होंगे और डिफॉल्टर नहीं बनेंगे.''", "दूसरी तरफ़ ", " कहते हैं कि डिफ़ॉल्ट हो या न हो, पाकिस्तान की अर्थव्यवस्था पहले ही चरमरा चुकी है और इस सरकार के पास इससे निपटने की क्षमता नहीं है. ", "इस साल अप्रैल के महीने में देश में रिकॉर्ड 36.4 फ़ीसदी मुदरा स्फ़ीति दर्ज़ की गई थी. इसके पीछे खाद्य कीमतों में आया उछाल सबसे बड़ी वजह था. यह दक्षिण एशिया में सबसे ज्यादा मुद्रा स्फ़ीति है, जबकि खाद्य मुद्रा स्फ़ीति 48.1 फ़ीसदी तक पहुंच चुकी है. ", "शब्बर ज़ैदी का मानना है कि कोई भी समझदार इंसान आईएमएफ़ के प्रोग्राम से बाहर आने की सोच नहीं सकता क्योंकि इससे व्यापक स्तर पर नुकसान होगा. ", "वो कहते हैं, ''अर्थव्यवस्था में सुधार कोई राजनीतिक मुद्दा नहीं होना चाहिए. राजनीति को इससे दूर रखना चाहिए. जो व्यक्ति लोगों तक खाना पहुंचाने के लिए सक्षम नहीं है उसे परवाह नहीं है कि हम डिफ़ॉल्ट हों या न हों. हमारा निर्यात घट रहा है और क़र्ज़ बढ़ रहा है. यह कुछ ऐसा नहीं है कि इसे कोई भी सरकार अपने दम पर संभाल सकती है. देश को बचाने के लिए आर्थिक क्रांति की ज़रूरत है.'' ", "आईएमएफ़ अधिकारियों के हालिया बयानों ने पाकिस्तान में एक बार फिर उम्मीद की किरण जगा दी है. ", "आईएमएफ़ ने साफ कहा है कि उनके साथ प्रोग्राम में बने रहने के लिए पाकिस्तान को आगामी बजट की जानकारी साझा करनी होगी, जिसे करने से सरकार कतरा रही थी. ", "आईएमएफ़ मिशन के प्रमुख नाथन पोर्टर ने कहा है कि यह महत्वपूर्ण है कि आगामी बजट प्रोग्राम को ध्यान में रखकर बने, जिसका सीधा मतलब बहुत कम सब्सिडी होगा. ", "इस साल पाकिस्तान में आम चुनाव होने हैं. इसलिए सत्तारूढ़ गठबंधन 'पाकिस्तान डेमोक्रेटिक मूवमेंट' आगामी बजट में ईंधन की कीमतों में छूट के साथ दूसरी अन्य सब्सिडी देना चाहता है. ", "सत्तारूढ़ गठबंधन को उम्मीद है कि इस कदम से उनके सत्ता में लौटने की संभावनाएं बेहतर होंगी. अब वे खुद को फंसा हुआ महसूस कर रहे हैं. ", "अगर सरकार आईएमएफ़ के प्रोग्राम से बाहर निकलने का फै़सला करती है तो पाकिस्तान के डिफ़ॉल्ट होने का जोख़िम काफी बढ़ सकता है. और अगर आईएमएफ़ के साथ बने रहते हैं तो उन्हें कुछ कठोर फ़ैसले लेने होंगे. इन फैसलों का असर चुनावों पर भी देखने को मिलेगा.", "हालांकि, मौजूदा सत्ताधारी गठबंधन पर पूरी तरह से इस संकट का आरोप लगाना उचित नहीं होगा. कुछ भी रातो- रात नहीं होता है. ", "पिछले एक साल में चीज़ें हाथ से निकल गई हैं लेकिन अर्थशास्त्रियों का मानना है कि यह पिछले कुछ दशकों में लिए गए फ़ैसलों का परिणाम है. ये फ़ैसले पाकिस्तान को मौजूदा स्थिति तक ले आए हैं.", "वुसतुल्लाह की नज़र में पाकिस्तान अभी स्तब्ध अवस्था में है. ", "वो कहते हैं, ''लोग उस जगह पर आ चुके हैं जहां वे अपने रास्ते में आने वाली हर चीज को सहन कर रहे हैं, लेकिन अब सब्र टूटने के क़रीब है.''", "(बीबीसी हिन्दी के एंड्रॉएड ऐप के लिए आप ", " कर सकते हैं. आप हमें ", ", ", ", ", " और ", " पर फ़ॉलो भी कर सकते हैं.)"]}
{"Headline": "वीडियो गेम्स क्या महज़ वक़्त की बर्बादी हैं? - दुनिया जहान", "Content": ["आपने ऐसी ख़बरें भी सुनी होंगी कि इन खेलों के शौक में पागल हो चुके लोगों ने ख़तरनाक क़दम उठाए हों या जीटीए जैसा गेम खेलते खेलते किसी को अपराध की प्रेरणा मिल गयी हो या मां बाप के द्वारा फ़ोन का इस्तेमाल रोकने की वजह से किसी बच्चे ने आत्महत्या तक कर ली हो. ", "अमेरिका के प्रोफे़सर एरिक हर्स्ट के एक शोध ने कुछ और चौंकाने वाले तथ्य पेश किए जिसके अनुसार अमेरिका में 2015 में 20 की उम्र के आसपास के एक चौथाई लोग कोई काम नहीं कर रहे थे और यह संख्या अब कहीं अधिक बढ़ गयी है. तो यह लोग क्या करते हैं? ", "एरिक हर्स्ट कहते हैं युवा हर रोज़ काफ़ी समय वीडियो गेम्स खेलने में बिताते हैं. उनके अनुसार ऐसे लोगों को भविष्य में किसी रोज़गार के मिलने की संभावना काफी कम है, क्योंकि जिस उम्र में उन्हें हुनर सीखना है वह अपना समय वीडियो गेम्स में बिता रहे हैं. ", "प्रोफ़ेसर हर्स्ट के अनुसार इस बात की संभावना भी अधिक है कि यह लोग भविष्य में अपने माता-पिता या रिश्तेदारों पर आश्रित रहें, स्कूली शिक्षा पूरी ना करें या कॉलेज ना जाएं. वहीं रोज़गार में कमी की वजह से ऐसे लोग काम करने लायक ना रहें. इतनी बड़ी संख्या में लोगों में प्रशिक्षण की कमी से अर्थव्यवस्था पर भी बुरा असर पड़ना लाज़मी है. ", "इस शोध से इस बात पर बहस और तेज़ हो गयी कि क्या वीडियो गेम्स की वजह से युवा पीढ़ी का भविष्य बर्बाद हो रहा है? ", "तो इस हफ़्ते हम दुनिया जहान में यह जानने की कोशिश करेंगे कि क्या वीडियो गेम्स खेलना महज़ वक़्त की बर्बादी है या इसके कुछ फ़ायदे भी हैं? ", "दिनभर: पूरा दिन,पूरी ख़बर", "वीडियो गेम्स की दुनिया को समझने के लिए बीबीसी ने कैथरिन इसबिस्टर से बात की और जानने की कोशिश की कि कंप्यूटर गेम्स दरअसल हैं क्या और कौन लोग इसे खेलते हैं?", "कैथरिन कैलिफ़ोर्निया यूनिवर्सिटी के कंप्यूटेशनल मीडिया विभाग में प्रोफ़ेसर हैं.", "वह कहती हैं, \"वीडियो गेम्स का नाम सुनते ही हमारे दिमाग में एक तस्वीर उभरती है कि कुछ लड़के एक कमरे में बैठकर कंप्यूटर पर कोई गेम खेल रहे हैं. लेकिन अब लड़कियां भी उतने ही चाव से खेलती हैं और अब वीडियो गेम्स खेलने वालों में ज़्यादातर लोग ऐसे  हैं जिनकी उम्र तीस साल के आस पास है.\" ", "कंप्यूटर गेम्स की लोकप्रियता इतनी बढ़ गयी है कि यह सौ अरब डॉलर का उद्योग बन चुका है. लगभग दो अरब लोग इसे कंप्यूटर, मोबाइल फ़ोन या प्ले स्टेशन के कंसोल पर खेलते हैं. ", "कैथरिन इसबिस्टर कहती हैं कि पिछले दस सालों में कंप्यूटर गेम्स की दुनिया में भारी विकास हुआ है. वो पहले से अधिक आकर्षक हुए हैं. वहीं वो खेलने वालों में अलग-अलग तरह की भावनाएं पैदा करते हैं और इस कदर प्रभावी होते हैं कि लोग घंटों तक इन गेम्स में खोए रह सकते हैं. एकतरफ जहां इससे मनोरंजन होता है वहीं इससे समाज को कुछ ख़तरा भी हो सकता है. मिसाल के तौर पर जीटीए जैसे कुछ गेम्स चिंता का विषय बन चुके हैं. ", "''ग्रैंड थेफ़्ट ऑटो एक गेम है जिसकी काफ़ी आलोचना हो रही है. इसमें अत्यधिक हिंसा होती है और जोख़िम उठाने के लिए लोगों को प्रेरित किया जाता है. मेरे ख़्याल से वो ध्यान आकर्षित करने के लिए ऐसा कंटेट बनाते हैं.\"", "कैथरिन इसबिस्टर आगे कहती हैं, \"यह गेम खेलने वाले लोग कई भावनाओं से गुज़रते हैं, ख़ुशी, गुस्सा, दुख और अपराध-बोध. यह भावनाओं की एक पूरी दुनिया ही है जिसमें लोग खो सकते हैं. इसमें खेलने वालों को कई फ़ैसले करने पड़ते हैं जिसका उन पर असर पड़ता है. जो कि किताब पढ़ने या फ़िल्म देखने के अनुभव से बिल्कुल अलग है.\"", "गेम्स के बारे में एक आम धारणा यह भी है कि यह खेलने वालों को एकाकी बनाते हैं. मगर कैथरिन इसबिस्टर इससे सहमत नहीं हैं.", "वह कहती हैं, \"गेम्स के बारे में एक अच्छी बात यह है कि आप इसे और लोगों के साथ मिलकर भी खेलते हैं. उनके साथ मिलकर फ़ैसले करते हैं. यह फ़ुटबाल या किसी दूसरे स्पोर्ट जैसा ही है जिसमें आप लोगों से जुड़ते हैं. कई पेचीदा अनुभवों गुज़रते हैं.\"", "यही वो बातें हैं जो वीडियो गेम्स को लोकप्रिय और आकर्षक बना रही हैं मगर क्या यह अच्छी बात है? ", "जाने माने मनोवैज्ञानिक फ़िलिप ज़िंबार्डो कहते हैं कि जब वो स्टैनफ़र्ड यूनिवर्सिटी में पढ़ाया करते थे तब उनके बेटे एडम को कंप्यूटर गेमिंग की ऐसी लत लग गयी थी कि वो पूरी-पूरी रात गेम खेलता रहता था. यहां तक कि उसके दुश्मन भी बन गए थे क्योंकि वो गेम में और बच्चों से कहीं अधिक माहिर हो गया था. ", "फ़िलिप कहते हैं कि उनका बेटा गेम में इतना उलझ गया था कि वो दूसरा कोई काम या पढ़ाई नहीं करता था जिससे उसके मानसिक स्वास्थ्य पर भी बुरा असर पड़ रहा था. ", "यह देखने के बाद ही प्रोफ़ेसर जिंबार्डो ने गेमिंग के मानसिक और सामाजिक परिणामों पर शोध करने का फ़ैसला किया था. वह कहते हैं कि बहुत लोगों की ज़िंदगी और भविष्य पर इसका नकारात्मक असर पड़ रहा है. ", "\"गेमिंग दूसरी गतिविधियों को रोक देती है. आप इससे कुछ नहीं बनाते. ना आप कसरत करते हैं और ना परिवार के साथ बैठ कर खाना खाते हैं. ना आप खब़रें देखते हैं और ना ही पढ़ते-लिखते हैं. इससे आप सिर्फ़ वीडियो गेम के खिलाड़ी बनकर रह जाएंगे और अशिक्षित भी.\" ", "फ़िलिप ज़िंबार्डो कहते हैं, \"गेमिंग एक तरह की जीवनशैली है. इसके लिए उनके पास शब्द भी है. 'इसे प्रेसेंट हेडोनिस्टिक' यानी वर्तमान में मशगूल रहना.\" ", "\"आप हमेशा कुछ नया और रोमांचक चाहने लगते हैं. आप बिना भविष्य की सोचे फ़ैसले करने लग जाते हैं. बचपन में तो यह चल भी जाए लेकिन बड़े होने के बाद ऐसा नहीं चल सकता. और वीडियो गेम लोगों को इसी दिशा में धकेलता है. यह महज़ गेम है कोई ज़िंदगी नहीं है. यह आपको अच्छा नागरिक, पिता या पति बनने के लिए तैयार नहीं कर सकता. यह गेम आपको रोज़मर्रा की सामाजिक सच्चाई से निपटने के लिए तैयार नहीं करते.\" ", "आम धारणा है कि अधिकांश तौर पर लड़के गेमिंग करते हैं. मगर लड़कियां भी इसमें काफ़ी रुचि रखती हैं. लेकिन अभी भी जब यह कहा जाता है कि गेमिंग समय की बर्बादी है तो यह लड़कों को ध्यान में रखकर कहा जाता है. ", "फ़िलिप ज़िंबार्डो ने एक किताब लिखी है जिसका शीर्षक है 'मेन डिसकनेक्टेड'. वो कहते हैं कि कुछ युवा पुरुषों के लिए समस्या गेमिंग का आकर्षण नहीं बल्कि सामाजिक यथार्थ से निपटने की चुनौती है. ", "फ़िलिप ज़िंबार्डो का कहना है, \"वीडियो गेम की ओर युवा पुरुष ज़्यादा आकर्षित हो रहे हैं. इसका मतलब है कि वो बदलावों से गुज़र रहे हैं. शिक्षा के क्षेत्र में महिलाऐं बेहतर प्रदर्शन कर रही हैं और पुरुष उनका मुकाबला नहीं कर पा रहे. जहां वीडियो गेम रोमांचक होते हैं वहीं स्कूल ऊबाऊ लगता है क्योंकि वहां अधिकांश लोग टेक्नोलॉजी का इस्तेमाल तक नहीं करते.\" ", "ज़िंबार्डो के अनुसार अशिक्षित रह जाने की वजह से इन युवाओं के लिए नौकरियां पाना मुश्किल हो जाता है. ऐसे में वो सामाजिक सच्चाई से निपटने के बजाय वीडियो गेम की दुनिया में खो जाना ज़्यादा पसंद करने लगते हैं. ", "वो कहते हैं, \"यह बहुत बड़ी समस्या है. हमें दिखाई दे रहा है कि जापान, कोरिया, पोलैंड, अमेरिका, ऑस्ट्रेलिया और ब्रिटेन में यह समस्या बढ़ती जा रही है. जो युवा समाज के विकास में भूमिका निभा सकते हैं उनका वीडियो गेम की दुनिया में खो जाना समाज के लिए बहुत महंगा साबित होगा.\" ", "मगर क्या यह हर जगह लागू होता है? ", "प्रोफ़ेसर झोरान पोपोविच बचपन से आर्केड गेम खेलते आ रहे हैं लेकिन अब वो वॉशिंगटन यूनिवर्सिटी के सेंटर फॉर गेमिंग साइंसेस में प्रोफ़ेसर हैं. लेकिन यहां वो सिर्फ़ गेम नहीं खेलते बल्कि मस्तिष्क वैज्ञानिकों को गेमिंग तकनीक का इस्तेमाल करना सिखाते हैं. नौ साल पहले उन्होंने एक समाजोपयोगिक गेम बनाया जिसका नाम है 'फ़ोल्ड इट.' ", "वो इस बारे में बताते हैं कि, \"दरअसल दुनिया की एक सबसे गूढ़ पहेली है कि प्रोटीन हमारे शरीर में क्या करते हैं? 'फोल्ड इट' इस पहेली को समझने के लिए बनाया गया एक गेम है.\" ", "प्रोटीन का काम उनके 3डी आकार पर निर्भर करता है और 3डी आकार की संभावनाएं तो असंख्य होती है. इन सारे आकारों में कौन सा सबसे बेहतर होता है यह समझना तो सुपर कंप्यूटरों के लिए भी बड़ी चुनौती है. ज़ोरान पोपोविच ने इस पहेली को फोल्ड इट गेम के माध्यम से सुलझाने का प्रयास किया. ", "पोपोविच कहते हैं, \"यह टेट्रस गेम की तरह है लेकिन 3डी रूप में और टेट्रस से कई गुना विशाल. यह एक तरह से हवा में तैरती पहेली जैसा है. इसमें कई सारे हिस्से होते हैं जिन्हें आप कहीं भी खिसका सकते हैं उनके आकार को तोड़-मोड़ कर पहेली को सुलझा सकते हैं. इसमें म्यूज़िक होता है और देखने में यह काफ़ी आकर्षक भी लगता है. इसमें एक स्कोरिंग सिस्टम भी है जो पूरी दुनिया के लिए एक समान है.\" ", "आज तक कम से कम पांच लाख लोग फ़ोल्ड इट का इस्तेमाल कर चुके हैं. यह बीमारियों के इलाज और औषधियों के अनुसंधान में भी काम आ रहा है. ", "कई वैज्ञानिक तेरह साल तक एक प्रोटीन की संरचना समझने की कोशिश कर रहे थे. मगर फ़ोल्ड इट के माध्यम से किसी ने केवल दस दिन में इसे सुलझा लिया और प्रयोगशाला में इस फ़ार्मूले की पुष्टि भी हो गयी. अब झोरान पोपोविच की टीम ने एक नया गेम बनाया है जिसका नाम है 'मोज़ैक' जो मस्तिष्क की पेशियों को समझने में मदद करता है. ", "पोपविच कहते हैं सैकड़ों गेम बेस्ड मस्तिष्क वैज्ञानिक उन्हें इस शोधकार्य में गेम के ज़रिए ऑनलाइन मदद कर रहे हैं. यह दरअसल आम लोग हैं जैसे कि वकील, इलेक्ट्रिशियन, सचिव जिनका विज्ञान से कोई लेना देना नहीं है.", "झोरान पोपोविच कहते हैं, \"नज़दीकी भविष्य में यह भी संभव हो सकता है. आने वाले एक दो सालों में कई ऑनलाइन न्यूरो साइंस प्रयोगशालाएं खुल सकती है. उनकी टीम स्कूल के छात्रों के लिए भी कई गेम बना रही है जिससे विज्ञान में उनकी रुचि बड़े.\"", "प्रोफ़ेसर पोपोविच के अनुसार गेम समाज कल्याण और ज्ञानवर्धन के लिए इस्तेमाल हो सकते हैं. मगर फ़ोल्ड इट और मोज़ैक बस इसके कुछ गिने-चुने उदाहरण ही हैं जो दरअसल गेम कम और विज्ञान अधिक हैं. ", "क्या मुख्यधारा के गेम्स से यह अपेक्षा की जा सकती है? ", "लेकिन क्या वीडियो गेम को एक उथले शौक की तरह देखना सही है?", "ब्रिटेन की मैनचेस्टर मेट्रोपॉलिटन यूनिवर्सिटी में समाजशास्त्र के प्रोफ़ेसर टॉम ब्रॉक ऐसा नहीं मानते हैं. टॉम एक गेमिंग विशेषज्ञ भी हैं. वो कहते हैं गेमिंग से कई उपयोगी कौशल भी सीखे जा सकते हैं.", "\"अगर आप किसी यूट्यूब वीडियो में किसी माहिर गेमर के हाथों पर नज़र डालें तो पाएंगे कि वो एक मिनट में 800 से ज्यादा हरकतें करते हैं जो एक विलक्षण कौशल है. यह पियानो बजाने जैसा ही है.\"", "पियानो का रियाज़ और गेमिंग दोनों बंद कमरे में किए जाते हैं. दोनों एकाकी गतिविधियां हैं और दोनों में हुनर होता है फिर भी पियानो वादन को जो आदर मिलता है वो गेमिंग के हुनर को नहीं मिलता. लेकिन धीरे धीरे यह भी बदल रहा है. प्रतिस्पर्धात्मक गेमिंग अब फैल रही है और इसके लिए अब एक नया नाम है- ई-स्पोर्ट. दुनियाभर में अब गेमिंग चैंपियनशिप होने लगी हैं जिनमें पुरस्कार की राशि लाखों डॉलर तक भी होती है. ", "टॉम ब्रॉक कहते हैं, \"यहां तक कि अब इसे ओलंपिक खेलों में शामिल किए जाने की मांग भी हो रही है. इसकी नैतिकता में एक अजीब बात तो यह है कि जिससे पैसे कमाए जाते हैं उसी को अच्छा माना जाता है.\"   ", "ओलंपिक खेलों की तरह गेमिंग में भी पुरस्कार जीतने वाले तो कम ही होंगे. लेकिन टॉम ब्रॉक कहते हैं कि जिस तरह गेमिंग या ई-स्पोर्ट बढ़ रहा है उससे धीरे धीरे लोग इसकी सराहना शुरू कर देंगे", "टॉम ब्रॉक का मानना है कि, \"अब नियमित तौर पर नए शोधकार्यों में यह सामने आ रहा है कि गेमिंग से लोगों में एक दूसरे के साथ समन्वय बनाने, संयम, जीवटता, रचनात्मकता और नेतृत्व के कौशल विकसित होते हैं क्योंकि लोग यह खेल मिलकर खेलते हैं. और वीडियो गेम प्लेयर आपसी समस्याएं सुलझाने के गुर सीखने लगते हैं जिसका उन्हें दूसरे काम में भी फ़ायदा होता है.\"", "तो अब लौटते हैं अपने मुख्य सवाल पर कि क्या वीडियो गेम वक़्त की बर्बादी मात्र हैं? ", "हमारे चार एक्सपर्ट ने जहां यह चिंता व्यक्त की कि यह गेम लोगों को सामाजिक सच्चाई से दूर ले जाते हैं, एकाकी और विफल बना सकते हैं वहीं उन्होंने यह भी कहा कि पढ़ाई के साथ साथ मनोरंजन भी ज़रूरी है. गेमिंग के गुणों का समाज में योगदान के लिए इस्तेमाल भी हो सकता है. और जैसा कि टॉम ब्रॉक कहते हैं, रोज़गार के काम और वीडियो गेम एक दूसरे से कुछ सीख भी सकते हैं.", "टॉम ब्रॉक का सुझाव है, \"इसे नैतिक चिंता का मुद्दा नहीं बनाना चाहिए. बल्कि हमें सोचना चाहिए कि क्या सामान्य काम को गेम की तरह रोचक बनाया जा सकता है? अगर नहीं, तो क्या कम से कम जो गुण गेम से सीखे जा सकते हैं उनका आदर किया जा सकता है? इसे अच्छे या बुरे या ब्लैक एंड व्हाईट में नहीं देखा जाना चाहिए.\" "]}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "रेल हादसों की जांच पहले भी हुई लेकिन उसके बाद क्या हुआ", "Content": ["रेलवे में हर हादसे के बाद मंत्रालय की तरफ़ से कमिश्नर या चीफ़ कमिश्नर ऑफ़ रेलवे सेफ़्टी की जांच का आदेश होता है. रेलवे में जान या माल या दोनों के नुक़सान का जो मामला सीआरएस की जांच के लायक पाया जाता है, उसकी जांच कराई जाती है.", "इसका मक़सद रेल हादसों से सबक़ लेना और कार्रवाई करना होता है ताकि भविष्य में ऐसे हादसों को टाला जा सके. ", "अगर सीआरएस की जांच संभव न हो तो रेलवे में कई बार हादसों या किसी गंभीर घटना की जांच रेलवे के उच्च अधिकारियों की समिति से भी कराई जाती है.", "सीआरएस रेलवे के ही अधिकारी होते हैं और उन्हें डेप्युटेशन (प्रतिनियुक्ति) पर नागरिक उड्डयन मंत्रालय में पोस्टिंग दी जाती है. बताया जाता है कि ऐसा सीआरएस की जांच को पक्षपात से बचाने के लिए किया जाता है.", "सीआरएस अपनी जांच में घटना स्थल का दौरा करता है और स्थानीय लोगों से बात भी की जाती है. जांच की प्रक्रिया में चश्मदीद, रेलवे कर्मचारी और मीडिया कवरेज को भी ज़रूरत के मुताबिक़ शामिल किया जाता है.", "दरअसल, हर हादसे के बाद घटना स्थल पर राहत कार्य को फ़ौरन शुरू करना सबसे ज़रूरी होता है. ऐसे में कई बार क्षतिग्रस्त डिब्बे, पटरी और अन्य चीज़ों को घटना स्थल से हटाना पड़ता है.", "इस तरह से घटना स्थल की तस्वीर काफ़ी बदल जाती है और पूरी जानकारी इकट्ठा कर पाना आसान नहीं होता है.", "लेकिन किसी हादसे की जांच रिपोर्ट और उस पर हुई कार्रवाई के बारे में जानने की कोशिश की जाए तो इसकी बहुत ही धुंधली जानकारी हमारे सामने होती है.", "हमने इसके लिए सीआरएस की वेबसाइट से कुछ जानकारी जुटाने की कोशिश की तो पाया कि इसके ", " पड़े हैं.", "इस वेबसाइट से पता चलता है कि कई साल पुराने मामलों पर अब भी रेल मंत्रालय ने कोई कार्रवाई नहीं की है, या ऐसी कार्रवाई की जानकारी आम लोगों या मुसाफिरों से साझा नहीं की गई है.", "हमने हाल के वर्षों में भारत में हुए कुछ बड़े रेल हादसों और उसके बाद रेलवे के एक्शन के बारे में जानने की कोशिश की है.", "दिनभर: पूरा दिन,पूरी ख़बर", ": इस दिन उत्तर प्रदेश राज्य के खतौली में एक बड़ा रेल हादसा हुआ था. यहां पुरी से हरिद्वार जा उत्कल एक्सप्रेस ट्रेन के 14 डब्बे पटरी से उतर गए थे.", "खतौली में पटरी पर मरम्मत का काम चल रहा था और उसी दौरान ट्रेन को चलने के लिए सिग्नल दे दिया गया. इस हादसे में क़रीब 23 लोगों की मौत हुई थी और कई मुसाफिर घायल हुए थे.", "इस हादसे के फ़ौरन बाद रेलवे के कुछ बड़े अधिकारियों को जबरन छुट्टी पर भी भेजा गया था. पटरी की मरम्मत कर रहे रेलवे के ट्रैकमैन, लोहार और जूनियर इंजीनियर समेत 14 लोगों को फ़ौरन नौकरी से निकाल दिया गया.", "ऑल इंडिया रेलवे मेन्स फ़ेडरेशन के महामंत्री शिव गोपाल मिश्रा के मुताबिक़ बाद में कमिश्नर रेलवे सेफ़्टी की जांच में पाया गया कि हादसे के लिए केवल रेलवे का जूनियर इंजीनियर ज़िम्मेवार है, इसलिए बाक़ी लोगों को नौकरी में बहाल कर दिया गया.", "इसी हादसे के बाद तत्कालीन रेल मंत्री सुरेश प्रभु ने अपने पद से इस्तीफ़ा दे दिया था. इसके अलावा रेलवे के बड़े अधिकारी कुछ दिन बाद ही काम पर वापस आ गए थे.", ": आंध्र प्रदेश के विजयनगरम ज़िले में हीराखंड एक्सप्रेस ट्रेन के आठ डब्बे पटरी से उतर गए थे. इस हादसे में क़रीब 40 लोगों की मौत हुई थी. शुरू में इस हादसे को एक षडयंत्र बताया गया था और इसकी जांच में एनआईए को शामिल किया गया था.", "ख़बरों के मुताबिक़ सीआरएस ने तीन साल के बाद इसकी जांच में पाया कि यह हादसा रेल फ़्रैक्चर यानी टूटी पटरी की वजह से हुआ था. इसके लिए सीधे तौर पर ईस्ट कोस्ट रेलवे के सिविल इंजिनियरिंग विभाग को ज़िम्मेवार बताया गया था.", ": कानपुर के पास पुखरायां में पटना- इंदौर एक्सप्रेस के 14 डिब्बे पटरी से उतर गए. इस हाससे में क़रीब 150 लोगों की मौत हुई थी.", "मोदी सरकार के दौरान हुआ यह पहला बड़ा रेल हादसा था. इस हादसे के पीछे भी पहले किसी तरह के षडयंत्र जताया गया. ख़बरों के मुताबिक़ उसी के आधार पर एनआईए ने इसकी जांच भी शुरू की थी.", "शिव गोपाल मिश्रा बताते हैं कि बाद में इसमें कोई षडयंत्र नहीं पाया गया था. रेलवे की जांच में पांच रेल कर्मियों को इसके लिए दोषी पाया गया और उन्हें नौकरी से निकाल दिया गया. इनमें दो सीनियर सेक्शन इंजीनियर, दो ट्रैकमैन और एक सीईटी शामिल थे.", ": देहरादून- वाराणसी जनता एक्सप्रेस पटरी से उतर गई. इस हादसे में क़रीब 35 लोग मारे गए थे. यह हादसा उत्तर प्रदेश के रायबरेली ज़िले में हुआ था.", "सीआरएस की जांच में इस हादसे के लिए रेलवे के एक सिग्नल मेंटेनर को ज़िम्मेवार पाया गया और उसे नौकरी से निकाल दिया गया था.", ": कानपुर के पास मलवां में हावड़ा से दिल्ली की तरफ़ आ रही कालका मेल ट्रेन पटरी से उतर गई. इस घटना में क़रीब 70 लोगों की मौत हुई थी.", "इस हादसे पर एक जनहित याचिका की सुनवाई करते हुए इलाहाबाद हाई कोर्ट ने रेलवे को सीसीआरएस की रिपोर्ट पर हुई कार्रवाई का ब्यौरा सौंपने का आदेश दिया था.", "जुलाई 2011 में कोर्ट ने कहा था कि 2010 के बाद रेलवे ने ऐसे हर मामले पर क्या कार्रवाई की है उसकी जानकारी कोर्ट में सौपी जाए. यानी ऐसी कार्रवाई के बारे में जानकारी के लिए याचिकाकर्ता को कोर्ट का सहारा लेना पड़ा था.", "शिव गोपाल मिश्रा हादसे के लिए छोटे कर्मचारियों पर हुई कार्रवाई पर कहते हैं कि रेलवे में ढाई लाख़ पद खाली पड़े हैं और इनमें दो लाख सेफ़्टी से जुड़े पद हैं जबकि काम हो रहा है स्टेशनों की रंगाई पुताई का.", "उनके मुताबिक़, \"रेलवे के छोटे कर्मचारियों के ख़िलाफ़ एक्शन लेने से आज तक कुछ नहीं बदला है. केवल बड़ी बातें करने से नहीं होता है. रेलवे में सिग्नलिंग और सेफ़्टी को पुख़्ता करने के लिए एक लाख़ करोड़ रुपये की ज़रूरत है जबकि पिछले दो बजट में दो सौ करोड़ रुपये दिए गए हैं.\"", "रेलवे बोर्ड के पूर्व मेंबर (ट्रैफ़िक) श्रीप्रकाश कहते हैं, \"रेलवे में जांच के बाद हमेशा कार्रवाई होती है. निचले स्तर पर काम करने वाले कर्मचारियों पर एक्शन के पीछे वजह यह है कि ज़मीनी स्तर पर ट्रेन का संचालन वही करते हैं और उन पर ट्रेनों को सही समय पर चलाने का दबाव भी बहुत ज़्यादा होता है. इसी में उनसे ग़लती भी होती है.\"", "श्रीप्रकाश के मुताबिक़ अगर किसी सिग्लन में कोई ख़राबी आ जाए तो मेंटेनेंस रूम जाना होता है और मेंटेनेंस रूम में सुरक्षा के लिहाज से दो ताले होते हैं, जिसकी चाबी दो लोगों के पास होती है.", "\"इसे कब खोला गया, कब बंद किया गया, क्या काम किया गया; इन सब बातों को लिखित तौर पर दर्ज़ करना होता है. इसमें लंबा समय लग सकता है और इस दौरान कोई ट्रेन नहीं चल सकती. इस दबाव में कई बार शॉर्ट-कट तरीका अपनाया जाता है, जिसमें ग़लती की भी संभावना होती है.\"", "भारत में बार-बार होने वाले रेल हादसों के लिए क्या निचले स्तर रेलकर्मी ही ज़िम्मेदार होते हैं या इसके पीछे कुछ अन्य वजह भी है. इसका जवाब भारत के नियंत्रक एवं महालेखापरीक्षक यानी सीएजी की एक रिपोर्ट में मिलता है.", "सीएजी ने साल 2017-18 से साल 2021-22 के बीच रेलवे में सेफ़्टी से जुड़े कई मुद्दों पर ग़ौर कर पिछले साल एक ", " सौपी थी. ", "सीएजी ने पाया कि ट्रैक रिकॉर्डिंग कार से पटरी के कंडिशन के बारे में जानकारी जुटाने के मामले में 30 से 100 फ़ीसदी तक की कमी रही है.", "पटरी के मरम्मत के लिए ब्लॉक (ताकि उस समय कोई ट्रेन न चले) न देने के 32 फ़ीसदी मामले सामने आए जबकि 30 फ़ीसदी मामलों में सबंधित डिविज़न ने ब्लॉक लेने और पटरी के मरम्मत का प्लान ही तैयार नहीं किया था.", "सीएजी ने 1129 जांच रिपोर्ट के अध्ययन के बाद रेल हादसे की 24 मुख्य वजहें पाईं हैं. ट्रेन के पटरी से उतरने के 422 मामलों में रेलवे के इंजीनियरिंग विभाग की ग़लती पाई गई. इसमें 171 मामले तो केवल ट्रैक के रखरखाव में कमी की वजह से हुए थे.", "ऐसे हादसों के पीछे दूसरी बड़ी ग़लती रेलवे के मैकेनिकल विभाग की पाई गई. सीएजी ने इसमें सबसे बड़ी वजह ख़राब पहिए और कोच का इस्तेमाल होना बताया.", "ऐसे 154 हादसे ट्रेन के लोको पायलट की ग़लती से पाए गए. इसमें ख़राब ड्राइविंग या तय रफ़्तार से ज़्यादा गति से ट्रेन चलाने की वजह से हादसे हुए थे.", "ट्रेन हादसों के 275 मामलों में रेलवे के ऑपरेटिंग विभाग की ग़लती भी पाई गई. इसमें पाइंट्स यानी आम ज़ुबान में पटरी की ग़लत सेटिंग को एक बड़ी वजह पाया गया. यानि ट्रेन को जाना किसी और ट्रैक पर था लेकिन उसे किसी और ट्रैक पर भेज दिया गया.", "सीएजी ने पाया कि रेलवे हादसों से जुड़े 63 फ़ीसदी जांच रिपोर्ट को समय सीमा के अंदर संबंधित अधिकारी को नहीं सौंपा गया जबकि 49 फ़ीसदी मामलों में संबंधित अधिकारी ने जांच रिपोर्ट लेने में देरी की."]}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "", "Content": []}
{"Headline": "विदेश", "Content": []}
{"Headline": "विदेश", "Content": []}
{"Headline": "विदेश", "Content": []}
{"Headline": "विदेश", "Content": []}
{"Headline": "विदेश", "Content": []}
{"Headline": "विदेश", "Content": []}
{"Headline": "बीबीसी की ऑनलाइन ख़बरों को भरोसेमंद और पारदर्शी बनाने की कोशिश के बारे में जानें", "Content": ["बीबीसी को ब्रिटेन और दुनिया भर में विश्वसनीय समाचार देने वाले संगठन के तौर पर जाना जाता है. टीवी और रेडियो की ही तरह, हमारी वेबसाइट भी ऐसी पत्रकारिता करती है जो तथ्यपरक, निष्पक्ष, स्वतंत्र और संतुलित हो.", "हमारी संपादकीय नीति कहती है- \"हमारे दर्शकों और पाठकों का जो विश्वास हमारे कंटेंट पर है, हम जो कुछ भी करते हैं, सब कुछ उसी पर टिका है. हम स्वतंत्र, निष्पक्ष और ईमानदार हैं. हम तथ्यपरकता और और निष्पक्षता के उच्चतम स्तर को बरकरार रखने के लिए प्रतिबद्ध हैं, हम हर प्रयास करते हैं कि हम किसी तरह से भ्रामक जानकारी अपने दर्शकों या पाठकों को न दें.\"", "\"हमारा जो विश्वास का रिश्ता अपने दर्शकों के साथ है उसके केंद्र में निष्पक्षता है. हम अपने हर कंटेंट में हर विषय को पूरी निष्पक्षता के साथ सामने रखेंगे ताकि सभी तरह के विचार सामने आ सकें. हम सभी अहम तथ्यों को ईमानदारी और खुले दिमाग के साथ परखेंगे.\"", "हम जानते हैं कि इंटरनेट पर विश्वसनीय पत्रकारिता की पहचान करने की कोशिश एक चुनौती है. हमें मालूम है कि हमारे दर्शक जानना-समझना चाहेंगे कि हम पत्रकारिता किस तरह करते हैं. ", "इसी वजह से बीबीसी भरपूर कोशिश कर रहा है कि आपको बताया जाए कि आप किस तरह का कंटेंट देख या पढ़ रहे हैं, यह जानकारी कहाँ से आ रही है, हमने कंटेंट किस तरह तैयार किया है, वह जैसा है, वैसा क्यों है. यह करके हम आपकी मदद करना चाहते हैं ताकि आप खुद ही फ़ैसला कर सकें कि बीबीसी क्यों और कैसे भरोसेमंद है. ", "हम अपनी विश्वसनीय पत्रकारिता के इन मानदंडों को मशीन रीडिंग के अनुकूल बना रहे हैं ताकि सर्च इंजन और सोशल मीडिया प्लेटफ़ॉर्म उन्हें ले सकें, सूचना के विश्वसनीय सूत्रों की पहचान करने में हम उनकी मदद करना चाहते हैं.", "बीबीसी का हर कंटेंट लंबे समय से एडिटोरियल गाइडलाइन के अनुरूप ही तैयार किया जाता है. इसमें बताया गया है कि बीबीसी के पत्रकारों से किस स्तर के काम की उम्मीद की जाती है.", "आप समझ सकें कि बीबीसी के न्यूज़रूम में यह एडिटोरियल गाइडलाइन किस तरह काम करती है इसलिए हम यहाँ उसके सभी अहम हिस्से आपके साथ शेयर कर रहे हैं.", "बीबीसी का लक्ष्य जनहित में काम करना है, सभी दर्शकों को निष्पक्ष, बेहतरीन गुणवत्ता वाला और दूसरों से अलग कंटेंट और सेवाएँ देना है जिसके ज़रिए उन्हें सूचित, शिक्षित करने के साथ उनका मनोरंजन किया जा सके. पूरा विवरण आप ", " में पढ़ सकते हैं. (अंग्रेज़ी में) ", "हम किसी भी तरह के बाहरी हितों और समझौतों से पूरी तरह स्वतंत्र हैं जो हमारी संपादकीय नीतियों पर असर डाल सकें. हमारे दर्शकों को पूरी तरह आश्वस्त रहना चाहिए कि हमारे निर्णय बाहरी हितों, राजनीतिक या व्यावसायिक दबावों या व्यक्तिगत इच्छाओं से प्रभावित नहीं होते हैं. ", "बीबीसी चार्टर पढ़िए जिसमें बताया गया है कि बीबीसी न्यूज़ की फंडिंग ब्रिटेन में और अंतरराष्ट्रीय स्तर पर किस तरह होती है और इसमें ", " के बारे में भी जानकारी दी गई है. (अंग्रेज़ी में)", "बीबीसी की स्थापना 18 अक्तूबर 1922 को हुई थी. ", " के बारे में और पढ़ें. (अंग्रेज़ी में)", " उन संपादकीय मूल्यों और कार्यशैली के बारे में बताती है जिनके पालन की अपेक्षा बीबीसी के हर पत्रकार के हर कंटेंट से की जाती है.", "दूसरे लिंक्स:", "दिनभर: पूरा दिन,पूरी ख़बर", "बीबीसी न्यूज़ विविधता के प्रति वचनबद्ध है, इसके बारे में आप ", " में पढ़ सकते हैं.", "जानिए कि बीबीसी न्यूज़ कैसे विविधता को बढ़ाने की दिशा में काम कर रहा है, ", " रिपोर्ट पढ़ें. (अंग्रेज़ी में)", ". ग़लतियों में सुधार की हमारी नीति के बारे में आप एडिटोरियल गाइडलाइन के इन हिस्सों में पढ़ सकते हैं. ", "हमारे कंटेंट में दी गई ", ". हम इस बारे में ईमानदारी से और खुलकर बताते हैं कि हमें क्या मालूम नहीं है, हम अटकल लगाने से बचने की हरसंभव कोशिश करते हैं. दावों, आरोपों, तथ्यों और अपुष्ट जानकारियों को हम साफ़ तौर पर बताते हैं कि वे क्या हैं.", "हम ", " और उन ग़लतियों से सबक लेने की संस्कृति को बढ़ावा देते हैं. ", "अगर कंटेंट में कोई तथ्यात्मक ग़लती हुई है और उस ग़लती में सुधार प्रकाशन के बाद किया गया है, तो हम कंटेंट के अंत में बताते हैं कि हमसे ग़लती हुई थी और ग़लती को कब सुधारा गया. अगर वह तथ्यात्मक न होकर कोई मामूली ग़लती है (जैसे ग़लत वर्तनी), जिसे सुधार दिया गया है, तो उस स्थिति में हम अलग से भूल-सुधार की जानकारी नहीं देते.", "अगर कंटेंट काफ़ी देर तक प्रकाशित रहा हो और इस बात की आशंका हो कि वह ", ", और उसे वहाँ से नहीं हटाया जा सकता हो. या कानूनी प्रावधानों का पालन, निजी सुरक्षा को ख़तरा, या ऐसी गंभीर संपादकीय ग़लती जिसे ठीक नहीं किया जा सकता हो, ऐसी बेहद खास स्थितियों में ही, किसी कंटेंट को हटाया जाता है.", "दूसरे लिंक्स:", " ", " के बारे में पढ़ें, जिसमें तथ्यों को जांचने-परखने की बीबीसी की नीति के बारे में बताया गया है. (अंग्रेज़ी में)", "लोगों के नाम बताए बिना सूत्रों के हवाले से ख़बर लिखने के बारे में ", " पढ़कर हमारी नीति के बारे में जानें. (अंग्रेज़ी में)", "दूसरे लिंक्स:", "शिकायत और कार्रवाई--बीबीसी शिकायत निवारण की प्रक्रिया ", " में दी गई है (अंग्रेज़ी में)", "जानिए उन वरिष्ठ अधिकारियों के बारे में जो ", " करते हैं. (अंग्रेज़ी में)", "बीबीसी न्यूज़ के वो आर्टिकल जो ओरिजनल रिपोर्टिंग पर आधारित होते हैं, उनमें रिपोर्टर का नाम लिखा होता है. ये रिपोर्टें ज़्यादातर ऐसे अनुभवी पत्रकार लिखते हैं जिन्हें विषय की गहरी जानकारी होती है.", "इनके अलावा, सामान्य खबरें होती हैं जो कई स्रोतों से जुटाकर लिखी जाती हैं, जिनमें समाचार एजेंसियां, बीबीसी के रिपोर्टर, डेस्क पर काम करने वाले लोग, नेताओं के सार्वजनिक बयान और ट्वीट वगैरह शामिल होते हैं, ऐसी ख़बरों में किसी एक व्यक्ति का नाम नहीं होता.", "बीबीसी न्यूज़ तथ्यात्मक रिपोर्टिंग और विचारों में अंतर करता है. हम अपने कंटेंट को छह श्रेणियों में बाँटते हैं, इन श्रेणियों को सर्च इंजन पहचानते हैं क्योंकि वे मशीन रीडेबल हैं.:", "विषय और आलेख के अनुरूप हम बताते हैं कि हमें जानकारी कहां से मिली, हमारे पास किसी बात को कहने का क्या ठोस आधार है. हम अपने कंटेंट को सटीक और स्पष्ट भाषा में पेश करते हैं. हम हमेशा ईमानदारी बरतने के कायल हैं, हम बताते हैं कि हम क्या नहीं जानते. हम निराधार अकटल लगाने से बचते हैं.", "जब हम जानकारी के लिए सिर्फ़ एक स्रोत को आधार बनाते हैं, वैसी स्थिति में हम बताते हैं कि वह स्रोत क्या है. हम आधिकारिक रिपोर्टों के लिंक भी लगाते हैं. अगर हम आंकड़े इस्तेमाल करते हैं तो बताते हैं कि वे आंकड़े कब के हैं, और कहाँ से आए हैं. ऐसा हम इसलिए करते हैं ताकि आप खुद ही तय कर सकें कि हम जो कह रहे हैं उसका आधार क्या है.", "जब भी ज़रूरी होता है, हम दूसरे भरोसेमंद मीडिया संस्थानों के लिंक भी देते हैं क्योंकि वहाँ से आपको अहम, विस्तृत या अतिरिक्त जानकारी मिल सकती है.", "गहराई से किए गए काम जिनमें गहन पड़ताल या डेटा जर्नलिज़्म वगैरह शामिल है, हम आपको बताते हैं कि हमने अपना काम किस तरीके से किया. मसलन, डेटा कैसे जुटाया गया. साथ ही, उस रिपोर्ट की सीमाओं, कमियों, समय-अवधि, सैम्पल साइज़, क्षेत्रवार विवरण, ग़लती की आशंका, प्रतिनिधित्व वगैरह के बारे में भी बताते हैं."]}
{"Headline": "बीबीसी हिंदी डॉट कॉम : नियम व शर्तें", "Content": ["नियम व शर्तों के बारे में पूरी और अपडेटेड जानकारी के लिए क्लिक करें (यह पूरी जानकारी अंग्रेज़ी में है)", "आप इस बात से सहमत हैं कि आप bbchindi.com का उपयोग सिर्फ़ वैध कार्यों के लिए करेंगे और इसका उपयोग इस तरह से करेंगे कि इससे किसी अन्य के अधिकारों का हनन न होता हो, किसी अन्य को bbchindi.com देखने और उसका आनंद लेने में बाधा न पहुँच रही हो. इस व्यवहार में किसी को तंग करना, किसी के लिए तनाव पैदा करना, अभद्र या अश्लील सामग्री भेजना या साइट में बाधा पहुँचाना शामिल है.", "bbc.co.uk या इससे जुड़ी साइटों पर प्रदर्शित सामग्री की कॉपीराइट, ट्रेडमार्क, डिज़ाइन राइट्स, पेटेंट और दूसरे बौद्धिक संपदा अधिकार बीबीसी के और इसके अन्य लाइसेंसधारकों के पास सुरक्षित हैं. किसी को भी इसके नकल, पुनर्प्रकाशन, सामग्री को अलग-अलग करने, डाउनलोड करने, पोस्ट करने, प्रसारित करने, सार्वजनिक करने का अधिकार नहीं है.", "आप bbchindi.com का उपयोग अपने लिए और ग़ैरव्यावसायिक कार्यों के लिए कर सकते हैं. आप इस बात पर समहत हैं कि आप bbchindi.com की सामग्री का उपयोग अपने व्यक्तिगत और ग़ैरव्यावसायिक कार्यों के अलावा किसी भी तरह से नहीं करेंगे जिसमें सामग्री को बदलना या इसके किसी सृजनात्मक सामग्री का उपयोग दूसरी तरह से करना शामिल है. bbchindi.com की किसी भी सामग्री का कोई और उपयोग करने के लिए पहले लिखित अनुमति लेना आवश्यक है.", "BBC या BBC Worldwide (BBCW) या किसी तीसरी पार्टी का नाम और इसका लोगो और उसकी कोई भी सामग्री कॉपीराइट, डिज़ाइन राइट और ट्रेड मार्क के तहत आते हैं और इसका अधिकार BBC, BBCW या किसी तीसरी पार्टी के पास है. इसका किसी भी तरह से उपयोग कॉपीराइट, डिज़ाइन राइट और ट्रेड मार्क का उल्लंघन माना जाएगा.", "दिनभर: पूरा दिन,पूरी ख़बर", "*लिखित सामग्री से लेकर तस्वीरों, ऑडियो और वीडियो तक कोई भी सामग्री यदि आप बीबीसी को भेजते हैं या साझा करते हैं तो आप इसका इस बात से सहमत होते हैं कि बीबीसी इसका उपयोग बिना भुगतान किए किसी भी तरह से, दुनिया भर में बीबीसी की किसी भी सेवा में कर सकती है. (जिसमें संशोधन और संपादकीय कार्यों के लिए उपयोग के अनुरुप बनाना शामिल है. विशेष परिस्थितियों में बीबीसी आपकी सामग्री को किसी तीसरी पार्टी को भी दे सकती है.", "*आपकी सामग्री पर आपका कॉपीराइट बना रहेगा और बीबीसी को दिया गया अधिकार एकाधिकार नहीं होगा यानी आप इस सामग्री का उपयोग कहीं भी करते रह सकेंगे और किसी दूसरे को भी उपयोग में लाने की अनुमति दे सकेंगे.", "*इस अनुमति के साथ कि बीबीसी आपकी सामग्री का उपयोग कर सकती है आप इस बात की पुष्टि करते हैं कि यह सामग्री मौलिक है, किसी की अवमानना नहीं करती और किसी भी तरह से ब्रिटिश क़ानूनों का उल्लंघन नहीं करती है. यह भी कि आपके पास इस सामग्री के उपयोग के अधिकार हैं और यदि इस सामग्री में किसी अन्य व्यक्ति को पहचाना जा सकता है तो आपने उससे अनुमति ले ली है और यदि इसमें 16 वर्ष से कम आयु के बच्चे शामिल हैं तो उनके अभिभावकों की अनुमति भी आपके पास है.", "*हम आम तौर पर आपकी सामग्री के साथ आपका नाम प्रकाशित करते हैं जब तक कि आप नाम प्रकाशित न करने का अनुरोध न करें. लेकिन तकनीकी कारणों से ऐसा हर बार संभव नहीं होता. आपकी भेजी गई सामग्री के विवरण जानने और प्रशासनिक कारणों और किसी विशेष परियोजना के संबंध में आपसे संपर्क कर सकती है. यह जानने के लिए कि हम आपसे कम और कैसे संपर्क कर सकते हैं, बीबीसी की गोपनीयता नीति पढ़िए और कुछ स्थानीय नियम भी जो वहाँ लागू होते हैं.", "*जब आप बीबीसी को भेजने के लिए सामग्री जुटा रहे हों तो कृपया अपने आपको और दूसरों को ख़तरे में मत डालिए, अनावश्यक जोख़िम मत उठाइए या क़ानून मत तोड़िए.", "*यदि आप बीबीसी को ये अधिकार देने को सहमत नहीं हैं तो अपनी सामग्री bbchindi.com को मत भेजिए.", "*यदि आप समाचार से जुडी कोई सामग्री भेज रहे हैं तो यह याद रखिए कि इसे बीबीसी के अंतरराष्ट्रीय सहयोगियों के साथ साझा किया जाएगा, वे प्रतिष्ठित विदेशी समाचार प्रसारक हैं जिन्हें आपकी सामग्री में परिवर्तन का अधिकार नहीं है और न ही इसे ब्रिटेन के किसी मीडिया हाउस या प्रिंट मीडिया को देने का अधिकार है.", "* सामग्री भेजने को लेकर यदि आपके पास कोई सवाल है तो आप बीबीसी यूजीसी के बारे में आमतौर से पूछे जाने वाले सवालों के जवाब पढ़ें.", "*bbchindi.com के किसी भी सामुदायिक कार्यक्रमों में हिस्सा लेते हुए अपनी राय व्यक्त करने के लिए या ब्लॉग में शामिल होने के लिए आपको अपने आपको रजिस्टर करवाना पड़ सकता है. इस प्रक्रिया में या bbchindi.com में किसी और तरह की भागीदारी के दौरान यदि आप अपने बारे में व्यक्तिगत जानकारी प्रदान करते हैं तो इसे बीबीसी की गोपनीयता नीति के तहत सुरक्षित रखा जाएगा.", "(वापस ऊपर चलें)", "*bbchindi.com के सामुदायिक कार्यक्रमों में हिस्सा लेने के लिए आप निम्नलिखित नियमों का पालन करने के लिए सहमत हैं", "a.आपकी सामग्री सुसंस्कृत और रुचिकर हो.", "b.बाधाकारी, आक्रामक और अभद्र व्यवहार न हो: सामग्री रचनात्मक और विनम्र हो, दुर्भावना न हो और इसका उद्देश्य समस्या खड़ी करना न हो.", "c.ग़ैरक़ानूनी और आपत्तिजनक न हो: ग़ैरक़ानूनी, अवमानना करने वाली, अभद्र, धमकाने वाली, अश्लील, सेक्स से जुड़ी सामग्री, रंगभेद पैदा करने वाली और अन्य तरह से आपत्तिजनक सामग्री स्वीकार नहीं की जाएगी.", "d.धैर्य रखे: हो सकता है कि bbchindi.com के इस सामुदायिक कार्यक्रम में हर उम्र और क़ाबिलियत के लोग हिस्सा ले रहे हों.", "e.स्पैम या विषय से अलग सामग्री न भेजें: हम एक ही सामग्री और मिलती जुलती सामग्री को बार-बार भेजने की अनुमति नहीं देते. किसी भी विषय पर अपनी राय एक से अधिक बार न भेजें. या विषय से हटकर कोई सामग्री भी न भेजें.", "f.विज्ञापन या प्रचार सामग्री न भेजें.", "g.स्पॉइलर' नहीं: ऐसी कोई भी सामग्री जिसमें ऐसी जानकारियाँ हो, जो ब्रिटेन के टेलीविज़न पर प्रसारित न की गई हों, को हटा दिया जाएगा, जब तक कि उसे स्पॉइलर की तरह दर्शाया न गया हो और स्पॉइलर के लिए निर्दिष्ट स्थान पर न लिखा गया हो.", "h.ऐसी सामग्री जो हिंदी में भेजी गई हो उसे हटा दिया जाएगा, जब तक कि इसकी संबंधित विभाग स्वीकृति न दे.", "i.वैयक्तिक नहीं", "j.कोई अनुचित यूज़र नेम का प्रयोग नहीं, जो अभद्र या आक्रामक हो", "k. यूआरएल (वेबसाइट का नाम) का प्रयोग तभी किया जा सकता है जब स्थानीय नियम इसकी अनुमति देते हों.", "l. शिकायत की सुविधा के दुरुपयोग की अनुमति नहीं: यदि कोई बार-बार ऐसा करता पाया जाता है तो इसके ख़िलाफ़ कार्रवाई हो सकती है.", "यदि आप सामुदायिक कार्यक्रम में बाधा पहुँचाने के लिए या किसी अन्य व्यक्ति की असुविधा के लिए कई लॉग इन का उपयोग करते हैं तो आपके एकाउंट के ख़िलाफ़ कार्रवाई की जा सकती है.", "बीबीसी के सभी एकाउंट एक वैध व्यक्तिगत ईमेल पते के साथ ही रजिस्टर होने चाहिए जिससे कि किसी विशेष कार्यक्रम से संबंधित ईमेल आपको भेजे जा सकें. किसी दूसरे के नाम पर या अस्थाई नाम से रजिस्टर किए एकाउंट को बिना सूचना के बंद कर दिया जाएगा. यदि कोई पाठक ऐसे ईमेल का उपयोग कर रहे हैं जो वैध नहीं है तो हम उनसे ईमेल की पुष्टि करने को कह सकते हैं.", "बीबीसी ऐसे एकाउंट को बंद करने का अधिकार सुरक्षित रखती है जो ग़लत आईपी एड्रेस का उपयोग करते हुए अपने आपको रजिस्टर करता है जिससे कि वह कई नामों से बीबीसी एकाउंट खोल सके, या कोई व्यक्ति यदि ब्रिटेन में नहीं है और बताए कि वह ब्रिटेन में है या वह बीबीसी की सेवाओं को किसी भी तरह से बाधित करने का प्रयास कर रहा हो.", "(वापस ऊपर चलें)", "हमारी सलाह है कि बीबीसी के किसी भी सामुदायिक कार्यक्रम में आप अपने बारे में या किसी अन्य व्यक्ति के बारे में व्यक्तिगत जानकारी न दें.", "आप bbchindi.com समुदाय को ऐसी कोई जानकारी न भेजें या साझा न करें जो किसी की अवमानना करता हो या वह ग़ैरक़ानूनी हो. इसमें इबारत, ग्राफ़िक, ऑडियो और वीडियो सभी शामिल हैं.", "bbchindi.com समुदाय को ऐसी कोई भी सामग्री भेजना प्रतिबंधित है जिसका उद्देश्य कोई ग़ैरक़ानूनी कार्य करना या उसे बढ़ावा देना हो.", "आप इस बात से सहमत है कि आप bbchindi.com को सिर्फ़ वही सामग्री भेजेंगे जो मौलिक हो. आप बीबीसी या उसके सहयोगी के कॉपीराइट, ट्रेडमार्क, गोपनीयता नीति और व्यक्तिगत अधिकारों का हनन नहीं करेंगे.", "कृपया bbchindi.com समुदाय में हिस्सा लेने से पहले अपने माता-पिता या अभिभावक की अनुमति ज़रुर ले लें.", "अपने बारे में या किसी और के बारे में कोई भी व्यक्तिगत जानकारी किसी को न दें. उदाहरण के लिए स्कूल का नाम, टेलीफ़ोन नंबर, अपना पूरा नाम, घर का पता और ईमेल का पता.", "bbchindi.com के सामुदायिक कार्यक्रम में हिस्सा लेते हुए यदि आप किसी नियम का उल्लंघन करते हैं तो आपसे संपर्क किया जाएगा जिससे कि आपको यह सूचना दी जा सके कि आपकी सामग्री का उपयोग क्यों नहीं किया जा रहा है या उसका संपादन क्यों किया गया है.", "इससे यह भी हो सकता है कि आपकी सामग्री को जाँचे बिना पन्नों पर न लगाया जाए या फिर bbchindi.com के सामुदायिक कार्यक्रम में भाग लेने पर स्थाई रुप से रोक लगा दी जाए.", "यदि आप bbchindi.com में कोई आपत्तिजनक या आक्रामक सामग्री भेजते हैं या आप bbchindi.com में किसी भी तरह की बाधा पहुँचाते हैं या ऐसा बार-बार करने की कोशिश करते हैं तो बीबीसी इसे गंभीरता से लेती है और वह आपके बारे में बीबीसी के पास उपलब्ध जानकारी का उपयोग इसे रोकने के लिए कर सकती है. इसमें आपके नियोक्ता, आपके स्कूल या आपके ईमेल प्रोवाइडर को सूचना देना भी शामिल हो सकता है.", "बीबीसी अपने पास यह अधिकार सुरक्षित रखती है कि वह किसी भी सामग्री को वेबसाइट से हटा ले, या किसी भी समय किसी भी कारण से किसी भी एकाउंट के ख़िलाफ़ कार्रवाई करे.", "bbchindi.com समुदाय में ज़्यादातर सामग्री इसके सदस्य ने जुटाते हैं. इसमें जो विचार वे प्रकट करते हैं वो उनके अपने हैं जब तक कि यह नहीं कहा जाए कि वे बीबीसी के विचार हैं. bbchindi.com में प्रकट किए गए विचारों के लिए किसी भी तरह से बीबीसी या बीबीसी वर्ल्डवाइड ज़िम्मेदार नहीं है.", "bbchindi.com में दिए गए लिंक से जुड़े किसी भी तीसरी पार्टी की वेबसाइट पर प्रदर्शित सामग्री के लिए भी बीबीसी ज़िम्मेदार नहीं है और न ही वह उन वेबसाइटों पर प्रकाशित सामग्री का अनुमोदन करता है. उनका उपयोग आप अपनी ज़िम्मेदारी पर कीजिए.", "इस विषय में नियम व शर्तों की ताज़ा जानकारी के लिए ", "*यदि किसी राज्य या देश के क़ानूनों के तहत इन नियमों में से कुछ ग़ैरक़ानूनी, अवैध या लागू करने योग्य नहीं दिखाई पड़ते हैं तो उन हिस्सों को नियमों में से हटा दिया जाएगा और इसका शेष हिस्सा प्रभावी माना जाएगा.", "*यदि बीबीसी इन नियमों के तहत अपने अधिकारों को लागू करने में विलंब करती है तो इससे उसका अधिकार ख़त्म नहीं हो जाता.", "*bbchindi.com का उपयोग इंग्लैंड के नियम व शर्तों के आधार पर होता है जिसे इंग्लैंड के क़ानूनो के आधार पर व्याख्यायित किया जा सकता है और यह इंग्लैंड की अदालतों के दायरे में ही आता है.", "बीबीसी के नियमों की पूरी और ताज़ा जानकारी के लिए बीबीसी की यह साइट देखें ", " (ध्यान रहे कि यह जानकारी अंग्रेज़ी में है.)", "(वापस ऊपर चलें)"]}
{"Headline": "बीबीसी हिंदी सेवा का परिचय", "Content": ["बीबीसी हिन्दी सेवा पिछले सत्तर वर्ष से अधिक समय से आपके लिए ताज़ा समाचार और सामयिक विषयों पर कार्यक्रम प्रसारित करती रही है. इन वर्षों में दुनिया में काफ़ी कुछ बदला है और हिन्दी सेवा हमेशा समय के साथ चलती रही है.", "अगर सही ख़बर चाहिए तो बीबीसी सुनिए - यह हम नहीं कहते, दुनिया भर में यह एक मुहावरा बन चुका है.", "बांग्लादेश की लड़ाई हो या इंदिरा गांधी की हत्या या फिर कोई और बड़ी अंतरराष्ट्रीय घटना, ऐसे अनेक मौक़ों पर बीबीसी हिन्दी सेवा ने साबित किया है कि यह मुहावरा पूरी तरह सही है.", "विश्वसनीयता ने लोकप्रियता का रास्ता अपने आप खोल दिया. एक स्वतंत्र सर्वेक्षण के अनुसार, इस समय भारत में करीब सवा करोड़ लोग हमारे प्रसारण सुनते हैं. भारत के बाहर भी हमारे श्रोताओं की बड़ी संख्या है और विदेशों में बहुत सारे लोग इंटरनेट पर हमारा प्रसारण सुनते हैं.", "इंटरनेट क्रांति हमारे लिए नए अवसर लेकर आई है, आप तक पहुंचने और ताज़ा समाचार पहुंचाने का अवसर.", "हर रोज़ हज़ारों लोग हमारी वेबसाइट पर आते हैं और यह आंकड़ा बहुत तेज़ी से बढ़ रहा है.", "वेबसाइट पर ताज़ातरीन सामग्री तत्काल उपलब्ध कराने के लिए हमारी टीम साल के 365 दिन 24 घंटे काम करती है.", "लंदन ही नहीं, भारत के लगभग हर राज्य की राजधानी में हमारे पत्रकार आप तक समाचार पहुंचाने के लिए तैनात हैं.", "हिंदी सेवा ने 1994 में दिल्ली में अपना ब्यूरो बनाया जिसमें देश के बेहतरीन पत्रकार रात-दिन काम करते हैं और आपके लिए ख़बरें जुटाते हैं.", "बीबीसी हिंदी सेवा अपनी विशिष्ट भाषा शैली और निष्पक्षता के लिए हमेशा से जानी जाती रही है.", "राजनीति से लेकर खेल के मैदान तक हर विषय पर हमारे उत्कृष्ट कार्यक्रम हिंदी पत्रकारिता को दिशा देते रहे हैं.", "दिनभर: पूरा दिन,पूरी ख़बर", "बीबीसी लंदन से हिंदी में प्रसारण पहली बार 11 मई 1940 को हुआ था. इसी दिन विंस्टन चर्चिल ब्रिटेन के प्रधानमंत्री बने थे.", "बीबीसी हिन्दुस्तानी सर्विस के नाम से शुरु किए गए प्रसारण का उद्देश्य द्वितीय विश्व युद्ध के दौरान भारतीय उपमहाद्वीप के ब्रितानी सैनिकों तक समाचार पहुँचाना था.", "भारत की आज़ादी और विभाजन के बाद हिन्दुस्तानी सर्विस का भी विभाजन हो गया और 1949 में जनवरी महीने में इंडियन सेक्शन की शुरुआत हुई.", "इस सेवा की शुरुआत भारत के जाने-माने प्रसारक ज़ुल्फ़िक़ार बुख़ारी ने की थी, बाद में बलराज साहनी और जॉर्ज ऑरवेल जैसे शानदार प्रसारक हिन्दुस्तानी सेवा से जुड़े.", "पुरुषोत्तम लाल पाहवा, आले हसन, हरीशचंद्र खन्ना और रत्नाकर भारतीय जैसे शीर्ष प्रसारकों ने मोर्चा संभाला और हिंदी सेवा ने झंडे गाड़ दिए.", "1950 के दशक में बीबीसी हिंदी सेवा में इंदर कुमार गुजराल ने भी पत्रकारिता और प्रसारण कौशल के क्षेत्र में अपने हाथ आज़माए, तब वे एक शर्मीले व्यापारी हुआ करते थे और 47 साल बाद भारत के प्रधानमंत्री बने.", "1960 के दशक में आए महेंद्र कौल, हिमांशु कुमार भादुड़ी और ओंकारनाथ श्रीवास्तव. कैलाश बुधवार, भगवान प्रकाश, विश्वदीपक त्रिपाठी और सुभाष वोहरा 1970 के दशक में बीबीसी हिंदी सेवा से जुड़े.", "बाद के दशकों में परवेज़ आलम, अचला शर्मा, शिवकांत, ममता गुप्ता, मधुकर उपाध्याय, पंकज पचौरी, सीमा चिश्ती, शाज़ी ज़मां, सलमा ज़ैदी, संजीव श्रीवास्तव आदि कई पत्रकार और प्रसारक आए और यह सिलसिला अब भी जारी है.", "इस समय ", " हिंदी सेवा के प्रमुख हैं.", "समय बदला और अन्य संचार माध्यमों की तरह बीबीसी ने वेबसाइट की अहमियत को भी पहचाना और वर्ष 2001 में बीबीसी हिंदी डॉट कॉम की शुरुआत हुई. इसका उद्देश्य भारत और दुनिया भर के हिंदीभाषी पाठकों तक समाचार और विश्लेषण पहुंचाना था.", "यह एक 24X7वेबसाइट है और पत्रकारों की एक टीम सप्ताह के सातों दिन, 24 घंटे दुनिया भर के पाठकों के लिए सामग्री उपलब्ध कराती है.", "बीबीसी हिंदी डॉट कॉम के पहले पन्ने पर सभी प्रमुख समाचारों को जगह दी जाती है. और इसके अलावा विश्लेषण, जनरुचि की ख़बरों और फ़ीचरों का प्रकाशन किया जाता है. हमारी वेबसाइट के अन्य इंडेक्स हैं- भारत, पाकिस्तान, चीन, खेल, मनोरंजन, विज्ञान, कारोबार, मल्टीमीडिया, ब्लॉग/फ़ोरम, बीबीसी विशेष और लर्निंग इंगलिश.", "दो पूर्व प्रधानमंत्री, इंद्र कुमार गुजराल और विश्वनाथ प्रताप सिंह बीबीसी हिंदी डॉट कॉम के स्तंभकार रह चुके हैं. इसके अलावा फ़िल्मकार देवानंद और मनोज बाजपेयी, कवि और लेखक निदा फ़ाज़ली, साहित्यकार असग़र वजाहत, फ़िल्म स्तंभकार कोमल नाहटा और भावना सोमैया और खेल पत्रकार प्रदीप मैगज़ीन समय-समय पर वेबसाइट से जुड़े रहे हैं."]}
{"Headline": "विदेश", "Content": []}
{"Headline": "विदेश", "Content": []}
{"Headline": "रूस पर शुरू हो गया यूक्रेन का जवाबी हमला", "Content": ["पॉल एडम्स", "बीबीसी न्यूज़", "शनिवार को उन्होंने कहा कि हमने खुद का बचाव करने के साथ ही जवाबी हमला शुरू किया है. रूस में हमारी सेना की ओर से ऐसे हमले हो रहे हैं", "लेकिन उन्होंने ये भी कहा है कि वो जवाबी हमलों का ब्योरा नहीं देंगे. ", "ताज़ा ख़बरों के मुताबिक़ यूक्रेन की सेना देश के पूर्वी हिस्से के नजदीक बख़मुत और दक्षिण में ज़पोरिज़िया में आगे बढ़ रही है. ", "रूसी राष्ट्रपति व्लादिमीर पुतिन शुक्रवार को दिखे एक वीडियो में कहा था कि रूस अब पक्के तौर पर कह सकता है कि यूक्रेन ने जवाबी हमले शुरू कर दिए हैं. ", "एक तरह से, ये कई सप्ताह पहले ही शुरू हो चुका है. यूक्रेन ऐसे अभियान चला रहा है जिन्हें सैन्य भाषा में ‘शेपिंग ऑपरेशन’ कहा जाता है. ", "लंबी दूरी की मिसाइल और तोपखाना के जरिए हो रहे इस हमले में फ्रंटलाइन के पीछे से यूक्रेन रूस के महत्वपूर्ण हथियारों और सामान को नुक़सान पहुंचा रहा है.", "हालांकि इस सोमवार को एक बड़ा बदलाव भी दिखा. दक्षिणी यूक्रेन में, ज़पोरिज़िया के दक्षिण-पूर्व में यूक्रेन की हल्के हथियारों से लैस छोटी टुकड़ियां मैदानों से होते हुए रूस की क़िलेबंदी की तरफ़ बढ़ीं.", "ने बीबीसी से कहा, “अब समूचे मोर्चे पर लड़ाई से पहले जानकारियां जुटाने का अभियान चल रहा है. इसका मतलब ये है कि रूस की रक्षा पंक्ति का जायज़ा लिया जा रहा है.”", "कुछ वीडियो और विवरणों से पता चलता है कि यूक्रेन के ये दस्ते जल्द ही परेशानियों में घिर गए.", "कुज़ान कहते हैं, “कई जगहों पर नुक़सान कम होता है और ये ऑपरेशन कामयाब होते है. जबकि कई जगहों पर रूसी जवाबी हमला करते हैं. वहां ये इतने कामयाब नहीं होते.”", "हालांकि कुज़ान ने शहरों के नाम नहीं लिए. बस उन्होंने इतना बताया कि ये सभी ज़पोरिज़िया के दक्षिणी इलाक़े में हैं.", "लेकिन मंगलवार को नोवा काख़ोव्का में बांध की बर्बादी ने दुनिया का ध्यान अपनी तरफ़ खींच लिया. इस बांध के टूटने से नीप्रो नदी के दोनों तरफ़ 230 वर्ग किलोमीटर इलाक़ा बाढ़ में गिर गया. ", "यूक्रेन ने रूस पर बांध पर हमला करने के आरोप लगाए लेकिन रूस ने इन्हें ख़ारिज कर दिया. रूस के खंडन के बावजूद इसे सिर्फ़ संयोग नहीं माना जा सकता है. ", "ये बांध और इसके पास की सड़क यूक्रेन की सेना को रूस के बलों पर हमला करने के लिए मोर्चा बनाने का मौका दे सकती थीं.", "यूक्रेन मोर्चे की इस फ्रंटलाइन के बारे में अपने इरादे पहले ही ज़ाहिर कर चुका था.", "अप्रैल में यूक्रेन के सैनिकों ने नीप्रो नदी को पार करके ओलेश्की क़स्बे में ब्रिजहेड (पुल के पास का इलाके) पर नियंत्रण स्थापित कर लिया था. खेरसोन के पास के डेल्टा में भी कई द्वीपों पर नियंत्रण कर लिया था.", "यूक्रेन इस इलाक़े को लेकर कितनी व्यापक सैन्य योजना बना रहा है ये अभी स्पष्ट नहीं है. लेकिन फिलहाल यहां आई बाढ़ के बाद नदी पार करना लगभग असंभव हो जाएगा.", "कुज़ान कहते हैं, “लेकिन इस दिशा से भी यूक्रेन आगे बढ़ सकता है, इसे रूस ने देख लिया था.”", "एक तरफ़ जहां यूक्रेन के अधिकारी बाढ़ के बाद के हालात को नियंत्रित करने की कोशिशों में लगे थे वहीं दूसरी तरफ़ लड़ाई  अपनी रफ़्तार से जारी थी. ऐसा प्रतीत हो रहा है कि पूर्व की तरफ़ ये और तेज़ हो रही है.", "गुरुवार सुबह ", "ने ट्वीट किया, “मोर्चे के कई सेक्टरों में भीषण लड़ाई चल रही है और कई जगहों पर यूक्रेन आक्रामक है.”", "इसी दिन जारी एक वीडियो में रूस के रक्षा मंत्री सर्गेई शोइगू ने एक बयान में कहा कि रूस के सैन्यबलों ने ज़पोरिज़िया के दक्षिण में यूक्रेन का एक हमला नाकाम कर दिया. इस हमले में 150 बख़्तरबंद गाड़ियां और 1500 सैनिक शामिल थे.", "वहीं रूस के रक्षा मंत्रालय ने एक बयान जारी कर बताया कि यूक्रेन की 47वीं मेकेनाइज़्ड ब्रिगेड ने रूसी मोर्चेबंदी को तोड़ने की कोशिश की.", "इंटरनेट पर शेयर किए गए एक वीडियो में कुछ नया भी दिखा है. इसमें पश्चिमी देशों से मिला लैपर्ड टैंक बर्बाद होता दिख रहा है. हालांकि इस वीडियो को स्वतंत्र रूप से पुष्टि नहीे हो सकी है.", "यूक्रेन के अधिकारियों ने मौजूदा अभियान को लेकर चुप्पी साध रखी है और बहुत नपे-तुले शब्दों में ही जानकारी दे रहे हैं.", " ने बताया कि ज़पोरिज़िया से 65 किलोमीटर दक्षिण पूर्व में रूस के सैनिक रक्षात्मक स्थिति में हैं.", "टेलीग्राम पर जारी एक बयान में उन्होंने ये भी कहा है कि आगे और पूर्व ममें वेल्यका नोवोसिक्ला इलाक़े में भी लड़ाई चल रही है.", "ये दोनों ही शहर एक मोर्चे के इस भारी हथियारों की मौजूदगी वाले हिस्से को दोनों सिरों पर हैं जिसके बारे में विश्लेषक मानते हैं कि रूस अपना बड़ा जवाबी हमला यहां शुरू कर सकता है.", "कुज़ान कहते हैं, “ये कोई राज़ की बात नहीं है कि य़ूक्रेन का मुख्य मक़सद दक्षिण में दुश्मन की सेना के जमावड़े से ज़मीनी संपर्क को काटना है.”", "डोनबास इलाक़े से चलने वाले रूस समर्थक टेलीग्राम चैनलों पर यूक्रेन के ताज़ा क़दमों पर ख़ूब चर्चा हो रही है. बहुत से लोग इसे लेकर नकारात्मक बातें ही कर रहे थे.", "एक समूह में एक व्यक्ति ने पोस्ट किया, “ये वहां जा रहे हैं जहां रूसी सैनिक उनका इंतज़ार कर रहे हैं. क्या पागलपन है.”", "बहुत से लोगों ने यूक्रेन की बढ़त को तो स्वीकार किया लेकिन ये सवाल भी उठाया कि ये बढ़त किस क़ीमत पर हासिल हो रही है.", "इसी समूह के एक अन्य सदस्य ने पोस्ट किया, “मैं इस कामयाबी की क़ीमत पर सवाल उठा रहा हूं. क्या उनके पास ओरिख़ीव से 44 किलोमीटर दक्षिण मं टोकमाक तक पहुंचने के लिए पर्याप्त सैन्यबल हैं, बर्दयांस्क और मेलितोपोल की तो बात ही छोड़ दीजिए.”", "लेकिन लड़ाई सिर्फ़ इसी इलाक़े में नहीं चल रही है.", "बाख़मूत शहर के उत्तरी और दक्षिणी इलाक़े की वीडियो फुटेज में यूक्रेन के सैन्य बल आगे बढ़ते दिख रहे हैं. यूक्रेन युद्ध की सबसे लंबी और ख़ूनी लड़ाई यहीं चल रही है.", "माल्यार का कहना है कि यूक्रेन के बल कुछ इलाक़ों में 200 से 1100 मीटर तक आगे बढ़े हैं. ये बाखमूत शहर को चारों तरफ़ से घेरने और उसमें मौजूद रूसी सैनिकों को फंसाने का  प्रयास हो सकता है.", "ब्रिटेन के रक्षा मंत्रालय के मुताबिक़ ये बहुत ही जटिल सैन्य परिस्थिति है.", "लेकिन क्या इसका मतलब ये है कि यूक्रेन का जवाबी हमला नाटकीय चरण में पहुंच गया है?", "यूक्रेन की राष्ट्रीय सुरक्षा और डिफेंस परिषद के सचिव ओलेक्सी डानिलोफ़ ने बुधवार को इस विचार को हंसते हुए ख़ारिज कर दिया.", "समाचार एजेंसी रॉयटर्स से उन्होंने कहा, “ये सच नहीं है. जब हम जवाबी हमला शुरू करेंगे तो सभी को पता चल जाएगा. सब ये देखेंगे.”", "लेकिन कुछ तो निश्चित रूप से बदल गया है.", "सेरही कुज़ान कहते हैं, “बात ये है कि मोर्चा अंततः आगे बढ़ रहा है.” उन्होंने ये भी कहा कि यूक्रेन के कमांडरों के पास अभी भी कई खुले विकल्प हैं.", "लेकिन यूक्रेन के सामने कई बड़ी चुनौतियां भी हैं. सबसे अहम चुनौती है लड़ाकू विमानों की कमी जो हवा से यूक्रेन के सैन्य बलों की मदद कर सकें.", "कुज़ान कहते हैं, “यही वजह है कि हम धीरे-धीरे आगे बढ़ रहे हैं और उसके बाद हम एयर डिफेंस सिस्टम को क़रीब लाएंगे.”", " ", "एक अन्य कारक समय भी है. ये आक्रमण पांच महीने से अधिक नहीं चल सकता है. इसके बाद बरसात होगी और ज़मीन दलदली हो जाएगी. ऐसी स्थिति मेें सैन्य वाहनों के लिए आगे बढ़ना मुश्किल हो जाएगा.", "अगर यूक्रेन के सैन्यबल रूस की रेखा को पार करके अज़ोव सागर तक पहुंचने मेें कामयाब हो गए तो फिर इसके पश्चिम की तरफ़ रूस के सैनिक कमज़ोर स्थिति में आ जाएंगे. वो फिर सिर्फ़ क्राइमिया से पहुंचने वाली रसद पर ही निर्भर हो जाएंगे.", "कुज़ान कहते हैं कि इसके बाद बस यूक्रेन को रूस से क्राइमिया को जोड़ने वाले कर्च ब्रिज को बर्बाद करना होगा और क्राइमिया तक सामान लाने वाले जहाज़ों और विमानों को निशाना बनाना होगा.", "वो कहते हैं, “ये अंत होगा. लेकिन इसके बहुत जल्द हो जाने की उम्मीद मत लगाइये. इसमें कई महीनों का समय लग सकता है.”"]}
{"Headline": "कनाडा पढ़ने गए सैकड़ों भारतीय छात्रों पर डिपोर्ट होने का ख़तरा", "Content": ["सैकड़ों भारतीय छात्रों पर कनाडा आने के लिए फ़र्जी दस्तावेज़ इस्तेमाल करने का आरोप है.", "इस कारण उन्हें कनाडा में स्थायी निवास मिल पाना मुश्किल है.", "ये छात्र पढ़ाई करने के लिए कनाडा गए थे. इनमें से अधिकतर मामले 2016-17 के हैं. इन छात्रों पर अब डिपोर्टेशन का ख़तरा मंडरा रहा है.", "आवाज़: प्रेरणा ", "वीडियो: सदफ़ ख़ान"]}
{"Headline": "सिकंदर, पोरस को हराने के बाद क्यों अपने देश वापस लौट गया?", "Content": ["327 ईसा पूर्व में सिकंदर ने भारत पर हमला कर पोरस को युद्ध में हराया था लेकिन सिकंदर के सैनिकों ने इससे आगे बढ़ने से मना कर दिया था. ", "क्या था पूरा मामला बता रहे हैं, रेहान फ़ज़ल विवेचना में.", "वीडियो: परवाज़ लोन"]}
{"Headline": "सूडान संघर्षः राजधानी में कई रिहाइशी इलाके बन गए हैं कब्रिस्तान, आंखों देखा हाल", "Content": ["एथर शैलेबी", "बीबीसी न्यूज़, अरबी", "ओमर का कहना है कि सूडान की राजधानी खार्तूम में भारी लड़ाई के चलते उन्हें अपने पड़ोस में कम से कम 20 लोगों को उनके घरों में ही दफ़न करना पड़ा. ", "वो कहते हैं कि ऐसा कम ही होता है कि आप अपना दरवाज़ा खोलें और शव को नोचते कुत्ते न मिलें.   ", "वो कहते हैं, “मैंने तीन लोगों को उनके घरों में फ़र्श के नीचे दफ़न किया और बाकियों को अपने घर के पास सड़क के मुहाने के पास.”", "\"मेरा पड़ोसी अपने घर में ही मारा गया. मैं कुछ कर नहीं सका इसलिए उसके घर के फर्श की टाइल्स को हटा कर वहां एक कब्र खोदी और वहीं दफन कर दिया.\"", "बीच-बीच में संघर्ष विराम के बावजूद खार्तूम में सेना और अर्द्ध सैनिक बल रैपिड सपोर्स फ़ोर्स  के बीच भारी लड़ाई के दौरान स्नाइपर छतों पर होते हैं. ", "हिंसा के कारण ओमर और अन्य लोग शवों को कब्रिस्तान तक पहुंचा नहीं पा रहे, “गर्मी में शव सड़ रहे हैं. हम क्या कह सकते हैं? ख़ार्तूम के कई रिहाइशी इलाक़े कब्रिस्तान में तब्दील हो रहे हैं.”", "तीन हफ़्ते पहले, ओमर ने खार्तूम में अल इमतिदाद ज़िले में अपने घर से महज कुछ ही मीटर दूर सड़क के किनारे चार लोगों की कब्र खोदी थी. ", "उन्होंने बताया कि आस-पास के इलाकों में उन्हीं की तरह ये काम करने वाले कुछ लोगों को वो जानते हैं. ", "उनके मुताबिक, “मारे गए लोगों में अधिकांश को खार्तूम यूनिवर्सिटी के पास वाले इलाक़े में दफन किया गया है. अन्य शवों को मोहम्मद नागुइब रोड के पास के इलाकों में दफ़नाया गया.”", "हालांकि घरों और आस पड़ोस में दफ़नाए गए शवों की संख्या के बारे में आधिकारिक आंकड़ा नहीं है लेकिन ओमर का कहना है कि ‘ये दर्जनों’ हो सकते हैं. ", "हामिद ने बीबीसी को बताया कि सेना के एक विमान के क्रैश होने के  बाद राजधानी से 12 किलोमीटर दूर बाहरी इलाक़े में सेना के तीन जवानों को दफ़नाया. ", "उन्होंने कहा, “उस दौरान संयोग से मैं उस इलाक़े में था. विमान के मलबे से शवों को पांच लोग और मैंने मिलकर निकाला और शामबात में एक रिहाइशी इलाक़े में उन्हें दफ़नाया.”", "उस इलाके में पिछले 20 साल से रह रहे एक प्रॉपर्टी एजेंट का मानना है कि मरे हुए लोगों को जल्द से जल्द दफ़नाना \"मानवीयता का काम\" है. ", "वो कहते हैं, “ये महत्वपूर्ण नहीं है कि हम मरे हुए लोगों को कहां दफ़ना रहे हैं. दफ़नाना प्राथमिकता है. ये मानवीय कार्य है. कब्रिस्तान तक पहुंचने की यात्रा में कई दिन लग सकते हैं और हर जगह स्नाइपर मौजूद हैं.”", "उनके अनुसार, “हम समाज को बीमारियों की आपदा से बचाने की कोशिश कर रहे हैं. अगर हम इस तरह शवों को छोड़ दें तो गर्मी की वजह से वो तेजी से सड़ने लगेंगे और आवारा जानवर उन्हें नोचने लगेंगे. यह धार्मिक के साथ नौतिक ज़िम्मेदारी भी है.”", "हामिद कहते हैं कि बुरी तरह जले हुए शवों की तस्वीर अभी भी उनके दिमाग में घूम रही है और उन तीन लोगों को दफ़नाने के बाद वो काफ़ी सदमे में रहे, “मेरी नींद उड़ गई थी और मैं दिन में केवल एक बार खाना खा पा रहा था.”", "हालांकि डॉक्टरों की यूनियन के प्रमुख ने घरों और सार्वजनिक स्थानों पर शवों को दफ़नाने की आलोचना की है. ", "युद्ध अपराध के मुकदमे चलाने में उन्हें कुछ अनुभव है. ", "सूडान डॉक्टर्स ट्रेड यूनियन की कमेटी के सेक्रेटरी जनर लडॉ. आटिया अब्दुल्ला ने इस तरह दफ़नाने को अपरिपक्व क़रार दिया और चेताया कि इससे ‘सच्चाई भी दफ़्न’ हो जाएगी.", "वो कहते हैं कि लावारिस शवों को घरों और रिहाइशी इलाक़ों में दफ़नाने का मतलब है कि मृत्यु के कारणों या सबूतों का पूरी तरह मिट जाना.", "उनके मुताबिक, “युद्ध समाप्त होने के बाद ये सवाल सबसे पहले उठेगा कि मौत का क्या कारण था? जो लोग मारे गए उनकी पहचान क्या थी? कौन लूटपाट के दौरान मारा गया और कौन मौजूदा तनाव की वजह से मारा गया? ये सारी चीजें हमें गृह युद्ध के बारे में ज़रूरी सूचनाएं देंगी. इस तरह से तो ये सारे जवाब शवों के साथ ही दफ़्न हो जाएंगे.”", "डॉ. आटिया का कहना है कि शवों को पहचान के बाद समय से और सम्मानजनक तरीक़े से दफ़ानाए जाने चाहिए. ", "उन्होंने इस बात ज़ोर दिया कि दफ़नाने की प्रक्रिया को स्वास्थ्य महकमे जैसे रेड क्रॉस और सूडानी रेड क्रीसेंड पर छोड़ देना चाहिए.", "वो कहते हैं, “मरे हुए लोगों को इस तरह दफ़नाना सही नहीं है. दफ़नाने की प्रक्रिया में सरकार के प्रतिनधि, अभियोजन, फ़ारेंसिक एक्सपर्ट और रेड क्रास का होना ज़रूरी है. डीएनए सैंपल भी इकट्ठा किए जाने चाहिए.”", "जब बीबीसी ने पूछा कि ऐसे समय में जब देश में नियम और क़ानून ध्वस्त हो चुका है क्या ये प्रक्रिया निभाना संभव है, उन्होंने कहा कि अन्य देशों को इसमें भूमिका निभानी चाहिए. ", "डॉ. आटिया का कहना है, “युद्ध को रोकने के लिए दोनों पक्षों पर अंतरराष्ट्रीय दबाव बढ़ाना चाहिए. हमें सारी ज़िम्मेदारी रेड क्रॉस और रेड क्रिसेंट पर नहीं छोड़ देनी चाहिए.”", "हालांकि ओमर और हामिद ने कहा कि दफ़नाने से पहले वो मृतकों की तस्वीरें लेते हैं ताकि भविष्य में उनकी पहचान की जा सके. ", "लेकिन डॉ. आटिया का कहना है कि जो लोग जहां तहां दफ़नाने की प्रक्रिया में शामिल हैं, उनका क़ानून पक्ष कमज़ोर है. ", "\"इस तरह से और इन जगहों पर दफ़नाने को लेकर किसी ने भी उन्हें अनुमति नहीं दी है और आधिकारिक रूप से मृत्यु प्रमाण पत्र नहीं दिए गए. ये क़ानूनी सवाल है.\"", "वो ये भी चिंता ज़ाहिर करते हैं कि इससे बीमारी फैलने का डर है. ", "उनके मुताबिक़, उथली कब्रों में दफ़नाने से इसकी आशंका ज्यादा है कि उन्हें आवरा कुत्ते खोद निकालें. दफ़नाने के सही तरीके का इस्तेमाल नहीं हो रहा है. ", "हालांकि हामिद का कहना है कि अधिकांश सूडानी को पता है कि कब्र कैसे खोदें जहां कम से कम एक मीटर नीचे शवों को दफ़नाया जा सके.  ", "शवों को दफनाने का कुछ व्यस्थित कोशिशें भी जारी हैं. हामिद रेड क्रॉस के साथ मिलकर सड़कों से शवों को हटा रहे हैं. ", "डॉ. आटिया की आलोचना के बावजूद लोगों को लगता है कि सार्वजनिक स्वास्थ्य प्रणाली के पूरी तरह ध्वस्त होने की स्थिति में उनके पास कोई और चारा नहीं हैं.", "पिछले महीने 11 मई को सोशल मीडिया पर एक वीडियो वायरल हुआ जिसमें दिख रहा है कि दो सूडानी महिला डॉक्टरों मैगडोलिन और माग्डा यूसुफ़ घाली को उनके बगीचे में दफ़नाया जा रहा है. ", "उनके भाई ने बीबीसी को बताया कि उस समय केवल यही एक तरीक़ा था, “उनके शव 12 दिनों तक बाहर पड़े हुए थे.” ", "आंखों में आंसू लिए वो कहते हैं, “पड़ोसियों ने घर से बदबू आने की शिकायत की थी इसके बाद कुछ लोग आगे आए और उन्हें एक कब्र में दफ़ना दिया.” ", "सूडान के डॉक्टरों की ट्रेड यूनियन ने 28 मई को 865 लोगों की मौत को दर्ज किया था. लेकिन अगर अनौपचारिक दफ़नाने की घटनाओं को शामिल किया जाए तो ये बहुत ज्यादा है. ", "स्वास्थ्य विभाग रेड क्रॉस और सुडानी रेड क्रिसेंट के साथ मिलकर शवों को ठिकाने लगाने की कोशिश कर रहे हैं लेकिन लड़ाई से उनके काम में बाधा पहुंच रही है. ", "इन हालात में युद्ध अपराध ट्रिब्यूनल स्थापित किए जाने की संभावनाएं काफ़ी कम हैं. ", "उन दो बहनों के भाई ने उस हालात का ज़िक्र किया जिसमें लोग रहने को मजबूर हैं, “मेरी बहने अपने ही बगीचे में एक गड्ढे में दफ़्न की गईं. उनका अंत ऐसा होगा, मैंने कभी सोचा नहीं था.”"]}
{"Headline": "जहांगीर ख़ान तरीन: इमरान ख़ान के पूर्व सहयोगी कैसे बने पाकिस्तान की सियासत का चर्चित चेहरा", "Content": ["आसिफ़ फ़ारूक़ी", "बीबीसी उर्दू, इस्लामाबाद", "यह बात उनके आलोचक भी मानते हैं लेकिन इसकी वजह वे क़िस्मत से ज़्यादा जहांगीर तरीन की दौलत से कामयाबी ख़रीद लेने की ताक़त को बताते हैं.", "तरीन आजकल पाकिस्तान की नई पार्टी इस्तेहकाम-ए-पाकिस्तान के गठन को लेकर चर्चा में हैं.", "पाकिस्तान की पंजाब यूनिवर्सिटी के एक प्रोफ़ेसर से लेकर अरबपति व्यापारी तक और 'दहेज' में मिली सियासत से लेकर देश के महत्वपूर्ण दल के सबसे महत्वपूर्ण पद तक जहांगीर तरीन ने सफलताओं की ऐसी दास्तान लिखी है जिनकी मिसाल पाकिस्तान में शायद कहीं और न मिले.", "इसके साथ-साथ वह देश के सबसे विवादास्पद राजनीतिक व्यक्तित्व की सूची में भी शामिल हैं. ", "उनके आलोचकों में परिवार वालों से लेकर नेता तक शामिल हैं जो उन पर ज़मीन और पदों पर क़ब्ज़ा करने का आरोप लगाते हैं. ", "जहांगीर तरीन के पिता अल्लाह नवाज़ तरीन अय्यूब ख़ान के दौर में कराची पुलिस में डीआईजी के पद पर तैनात थे. जानकार दावा करते हैं कि उस पद तक पहुंचने में उनकी योग्यता से अधिक फ़ील्ड मार्शल अय्यूब ख़ान से उनकी रिश्तेदारी का रोल रहा था. ", "उनकी पैतृक ज़मीन तरबेला के स्थान पर बनने वाले डैम में चली गई थी जिसके बदले उन्हें दक्षिणी पंजाब के शहर लूधरां में कृषि भूमि अलॉट की गई. ", "पुलिस से रिटायरमेंट के बाद अल्लाह नवाज़ ने मुल्तान में घर बना लिया और लूधरां में खेती करने लगे. जहांगीर तरीन ने अपने जीवन के शुरुआती 20 साल उसी दो कमरे के मकान में बसर किए. ", "जहांगीर तारीन को शिक्षा के लिए लाहौर भेजा गया जहां से उन्होंने ग्रेजुएशन और अमेरिका की नॉर्थ कैरोलिना यूनिवर्सिटी से 1974 में बिज़नेस एडमिनिस्ट्रेशन में मास्टर्स किया.", "जहांगीर तरीन के अनुसार शिक्षा प्राप्ति के दौरान एक दिन के लिए भी उनके दिल में यह विचार नहीं आया कि वह अमेरिका में ही स्थाई निवास बना लें. इसीलिए शिक्षा प्राप्त करने के तुरंत बाद वह स्वदेश लौट आए. ", "उनका पहला प्यार पढ़ाना-लिखाना है. 2017 में बीबीसी को दिए एक इंटरव्यू में उन्होंने कहा कि उन्हें युवाओं के साथ बात करके हमेशा मज़ा आता है. इसलिए उन्होंने पंजाब यूनिवर्सिटी में लेक्चरर के तौर पर नौकरी कर ली लेकिन पिता के विरोध के कारण वह अपना पहला प्यार छोड़कर बैंक की नौकरी करने पर मजबूर हो गए.", "एक शाम वह दफ़्तर से बाहर निकले तो उन्हें एहसास हुआ कि वह ख़ुश नहीं हैं. उनका दफ़्तर लाहौर की एक इमारत के तहख़ाने में था. ", "तरीन ने बताया, \"मैं सुबह उस तहख़ाने में दाख़िल होता और शाम ढलने के बाद बाहर निकलता. एक शाम ऑफ़िस से निकलते हुए मैंने सोचा, यह भी कोई ज़िंदगी है! अगले दिन मैं उस तहख़ाने में नहीं गया.\"", "वह लाहौर से मुल्तान पहुंचे और पिता को बताया कि वह खेती करेंगे. पिता जैसे सकते में आ गए. उन्होंने कहा, \"क्यों पुत्तर, लाहौर में कोई झगड़ा हो गया है क्या?\"", "जहांगीर ख़ान तरीन का कहना है, \"लूधरां में पिताजी की ज़मीन पर कुछ दिन बिताते ही मुझे यह लग गया कि खेती मेरे डीएनए में है. मैंने राजनीति की, कारोबार किया, दुनिया देखी, हर काम किया. लेकिन जो ख़ुशी मुझे खेती करके होती है वह दुनिया के किसी काम में नहीं होती. मैं सब कुछ छोड़ सकता हूं, खेती नहीं छोड़ सकता.\"", "पिता की 400 एकड़ जमीन पर उन्होंने खेती शुरू की. और यहां से उनकी सफलताओं का न ख़त्म होने वाला सफ़र शुरू होता है.", "तरीन के मुताबिक, \"अभी मुझे लूधरां आए दो साल ही हुए थे कि पिता की ज़मीन से सटी सरकारी ज़मीन को वन विभाग ने सेना को दे दिया जिसने यह ज़मीन मेडल लेने वाले अपने अफ़सरों में बांटना शुरू कर दिया. अब जिस अफ़सर को यह ज़मीन मिलती वह जब ज़मीन देखने वहां आता तो उसका स्वागत एक बंजर रेगिस्तान करता क्योंकि यहां पानी नहीं था.\"", "\"मैं उस ज़मीन के बिल्कुल पास था. मैंने क्या किया कि वह ज़मीन उन फ़ौजी अफ़सरों से बहुत सस्ती दर पर ख़रीदनी शुरू कर दी. चूंकि यह बंजर रेगिस्तानी इलाक़ा था, इसलिए लोग यह ज़मीन बहुत ही सस्ती बेचते रहे. बीस साल मैं फ़ौजी अफ़सरों से बंजर ज़मीन ख़रीदता रहा.\"", "इस दौरान उन्होंने कितनी ज़मीन ख़रीदी, इसके बारे में जहांगीर तरीन साफ़-साफ़ नहीं बताते. लेकिन कुछ अंदाज़ों के अनुसार उनके पास दक्षिणी पंजाब से सिंध तक 45 हज़ार एकड़ ज़मीन है. ", "उस ज़मीन को उनकी मिल्कियत साबित करना मुमकिन नहीं है क्योंकि उसमें काफी ज़मीन उनके कर्मचारी और रिश्तेदारों के नाम पर ख़रीदी गई है.", "फ़ौजियों की ज़मीन लेने से फ़ुर्सत पाने के बाद जहांगीर तरीन ने स्थानीय ज़मींदारों की तरफ़ रुख़ किया और उन्हें उनकी ज़मीन के बदले सालाना इतनी रक़म की पेशकश की जितनी वह साल भर मेहनत करके कमाते थे. ", "अधिकतर लोगों को यह प्रस्ताव अच्छा लगा और उन्होंने अपनी ज़मीन ठेके पर जहांगीर तरीन के हवाले कर दी. इस तरह मिली हुई ज़मीन की गिनती जहांगीर तरीन के नज़दीकी रिश्तेदार भी आज तक नहीं कर सके.", "ये सारी ख़रीद-बिक्री विवादों से दूर नहीं रही. उनके कुछ रिश्तेदारों, क्षेत्र के ज़मींदारों और कुछ दूसरे सहयोगियों ने उन पर ज़मीन पर क़ब्ज़ा करने और धोखे से ज़मीन कम दाम में ख़रीदने के आरोप लगाए. उनमें से बहुत से मामलों में समझौता और फ़ैसला हो चुका है.", "ज़मीन से कमाई गई रक़म जहांगीर तरीन ने विभिन्न उद्योगों और कारोबारों में लगाई. शुगर मिल ख़रीदी, शेयर में पैसा लगाया, बैंकों में हिस्सेदारी ली. कहने का मतलब है कि मुनाफ़ा कमाने का हर वह काम किया जो कोई भी समझदार कारोबारी करता. इस तरह वह देश के बड़े ज़मींदार के साथ-साथ सफल कारोबारी भी बन गए. ", "इस ज़मींदारी को उस समय चार चांद लग गए जब जहांगीर तरीन को पंजाब के तत्कालीन मुख्यमंत्री शाहबाज़ शरीफ़ ने अपनी कृषि टास्क फ़ोर्स का प्रमुख बना दिया. उनके आलोचक आरोप लगाते हैं कि उस दौर में पंजाब में ज़मीन से अधिक पैदावार लेने के लिए विदेशी संगठनों के सहयोग से बहुत से प्रयोग हुए. उनमें से अधिकतर जहांगीर तरीन की ज़मीन पर ही किए गए. आलोचक इस बात को जहांगीर तरीन की ज़मीन की असामान्य उपज की अहम वजह बताते हैं.", "अब बारी आई चुनावी राजनीति की. ", "तरीन परिवार की रिश्तेदारियां दक्षिणी पंजाब और सिंध के सबसे महत्वपूर्ण राजनीतिक परिवारों से हैं. वह रहीमयार ख़ान के 'मख़दूमों' के दामाद और मुल्तान के 'गिलानियों' और सिंध के पगारा के ससुराली हैं. ", "जहांगीर तरीन के कज़न हुमायूं अख़्तर ख़ान और उनके साले मख़्दूम अहमद मख़्दूम पहले से सियासत में सक्रिय थे.", "इसलिए सियासत में आना उनके लिए कुछ मुश्किल काम नहीं था. लेकिन जहांगीर तरीन कारोबार की तरह राजनीति में भी केवल अच्छे समय का इंतज़ार कर रहे थे.", "परवेज़ मुशर्रफ़ की सैनिक सत्ता ने उन्हें वह लाभ का अवसर दे दिया. वे मुस्लिम लीग क़ाफ़ में शामिल हुए और 2002 के चुनाव में लूधरां से राष्ट्रीय असेंबली के सदस्य चुने गए. ", "उन्हें केंद्रीय मंत्री बनने का प्रस्ताव दिया गया जिसे उन्होंने ठुकरा दिया लेकिन जब पंजाब के मुख्यमंत्री उनके पास उनके मुंह मांगे विभाग का प्रस्ताव लेकर आए तो वह 'इनकार न कर सके' और एक बार फिर कृषि के विभाग से जुड़ गए. इस दौरान ज़मीन की ख़रीदारी भी जारी रही और सरकारी ख़र्च पर नित नए प्रयोग भी. ", "कुछ अर्से बाद वह प्रधानमंत्री शौकत अज़ीज़ के उद्योग व उत्पादन मंत्री बन गए. एक बार फिर आलोचकों ने शोर मचाया के इस दौरान देश के साथ-साथ जहांगीर तरीन ने भी ख़ूब औद्योगिक विकास किया.", "2008 में वह अपने एक और रिश्तेदार पीर साहब पगारा की मदद और टिकट पर राष्ट्रीय असेंबली के सदस्य बन गए. ", "2011 में उन्होंने राष्ट्रीय असेंबली के दर्जनभर 'समान विचारों वाले' सदस्यों को इकट्ठा किया और एक मज़बूत सियासी प्रेशर ग्रुप के तौर पर सामने आए. ", "अभी यह ग्रुप अपनी अगली राजनीति के बारे में विचार विमर्श कर ही रहा था कि अचानक ख़बर आई कि जहांगीर तरीन इमरान ख़ान की पाकिस्तान तहरीक-ए-इंसाफ़ (पीटीआई) में शामिल हो गए हैं. ख़ुद इस ग्रुप के सदस्य भी हैरान रह गए कि किस तरह उनकी ताक़त को इस्तेमाल करके जहांगीर तरीन ने एक लंबी छलांग लगाई कि ख़ुद यह ग्रुप भी देखता ही रह गया.", "पीटीआई में उनका आना और फिर सबसे महत्वपूर्ण पद तक की तरक़्क़ी भी आसान नहीं रही. सन 2015 में पीटीआई में पार्टी चुनाव करवाने वाले पार्टी नेता जस्टिस वजीहुद्दीन अहमद ने आरोप लगाया कि जहांगीर तरीन ने दौलत के बल पर पार्टी चुनाव में धांधली की कोशिश की है. इमरान ख़ान ने जस्टिस वजीहुद्दीन की बात अनसुनी कर दी जिस पर जस्टिस साहब पीटीआई से अलग हो गए.", "उस समय जहांगीर तरीन बहुत गर्व से कहते थे कि इमरान ख़ान उनकी राय बहुत ध्यान से सुनते हैं. आलोचकों के अनुसार जहांगीर तरीन की राय सुनना इमरान ख़ान की एक तरह की मजबूरी भी थी क्योंकि वह हर दिन सबसे अधिक समय जहांगीर तरीन के साथ बिताते थे. ", "लेकिन जहांगीर तरीन के ख़िलाफ़ आए एक अदालती फ़ैसले के बाद उन पर संसदीय राजनीति का दरवाज़ा उस समय बंद हो गया जब पूर्व जस्टिस साक़िब निसार के नेतृत्व में बनी तीन सदस्यों वाली बेंच ने दिसंबर 2017 में जहांगीर तरीन को संविधान के आर्टिकल 62-1 एफ़ के तहत अयोग्य घोषित कर दिया. यह वही आर्टिकल है जिसके तहत पूर्व प्रधानमंत्री नवाज़ शरीफ़ भी अयोग्य घोषित हुए थे.", "जहांगीर तरीन ने अपने ख़िलाफ़ फ़ैसला आने के बाद पाकिस्तान तहरीक-ए-इंसाफ़ के सेक्रेटरी जनरल के पद से इस्तीफ़ा देते हुए कहा था कि वह इमरान ख़ान को प्रधानमंत्री बनवाने की जद्दोजहद करते रहेंगे.", "वह अपने इस संकल्प पर चुनाव की तैयारी और पीटीआई के चुनावी अभियान के दौरान ही नहीं, सरकार बनने के दौरान भी डटे रहे. चुनाव से पहले उम्मीदवारों का चयन हो या इलेक्टेबल्स (जो चुनाव जीत सके) को पार्टी में शामिल करवाना, जहांगीर तरीन इस काम में मुख्य भूमिका निभाते रहे.", "दक्षिणी पंजाब में मुस्लिम लीग नवाज़ के महत्वपूर्ण नेताओं को तोड़कर तहरीक-ए-इंसाफ़ में लाने का श्रेय भी जहांगीर तरीन को जाता है. उन्हीं की कोशिश से तीन दर्जन से अधिक मुस्लिम लीगी उम्मीदवारों ने पहले दक्षिणी पंजाब राज्य मोर्चा बनाया और फिर तहरीक-ए -इंसाफ़ में शामिल हो गए.", "चुनाव के बाद जब पीटीआई को ज़रूरी बहुमत न मिल सका तो यह जहांगीर तरीन ही थे जो अकेले अपने दम पर अपना जहाज़ लेकर निकले और निर्दलीय सदस्यों को अपने प्राइवेट जेट में लादकर बनी गाला (इमरान ख़ान आवास) लेकर आए. ", "और जब राष्ट्रीय असेंबली और पंजाब असेंबली में ज़रूरी सदस्यों का समर्थन हासिल हो गया और इमरान ख़ान ने प्रधानमंत्री की शपथ ले ली तो अगले दिन ही जहांगीर तरीन ने एलान किया कि उनका वादा पूरा हुआ और वह अपने कारोबार और परिवार पर ध्यान देने के लिए लंदन जा रहे हैं.", "लेकिन विश्लेषकों के अनुसार केंद्र और विशेष तौर पर किस सदस्य को कौन सा मंत्रालय मिलना चाहिए, इसमें जहांगीर तरीन ने वहां न होते हुए भी कथित तौर पर महत्वपूर्ण भूमिका अदा की.", "संवाददाता शहज़ाद मलिक के अनुसार इमरान ख़ान के प्रधानमंत्री चुने जाने के बाद जहांगीर तरीन को कथित तौर पर प्रधानमंत्री सचिवालय में एक कमरा भी अलॉट किया गया लेकिन पाकिस्तान तहरीक-ए-इंसाफ़ इसका खंडन करती है.", "पत्रकार और विश्लेषक सोहैल वड़ैच के अनुसार सत्ता के कुछ ही महीनों में जहांगीर तरीन का नज़दीकी समूह इमरान ख़ान से दूर होता गया या उसे दूर कर दिया गया.", "उनके अनुसार तरीन और इमरान में फ़ासले बढ़ने लगे मगर \"जब भी कोई बड़ा मामला होता, किसी पार्टी से डायलॉग या समझौते की बात होती तो जहांगीर तरीन को बुलाया जाता मगर फिर मिलने का अंतराल बढ़ता गया.\"", "\"इस दौरान इमरान ख़ान की नई किचन कैबिनेट बन गई. प्रिंसिपल सेक्रेट्री आज़म ख़ान, फ़र्स्ट लेडी बुशरा बीबी और ज़ुल्फ़ी बुख़ारी इस कैबिनेट के महत्वपूर्ण सदस्य बन गए. इस तरह जहांगीर तरीन का रहा सहा प्रभाव भी कम हो गया.\"", "उनके अनुसार, \"तरीन के दोस्तों का आरोप है कि इमरान ख़ान और जहांगीर तरीन में ग़लतफ़हमियों की शुरुआत आईबी की एक रिपोर्ट से हुई जिसमें कहा गया था कि जहांगीर तरीन, स्पीकर असद क़ैसर, परवेज़ ख़टक और कुछ दूसरे मंत्रियों ने एक अनौपचारिक बैठक में पार्टी लीडर और पॉलिसियों के ख़िलाफ़ बात की थी.\"", "\"इमरान के नज़दीकी गुट में यह बात चर्चा में रही मगर फिर दम तोड़ गई. बाद में ख़ान के नज़दीकी गुट में असद उमर भी शामिल हो गए जो तरीन के ख़िलाफ़ पहले से हैं. इससे तरीन विरोधी गुट और ताक़तवर हो गया.\"", "\"ख़ान और तरीन के बीच फ़ासले उस समय बढ़े जब दोनों परिवारों की महिलाओं में भी बन न सकी. इसकी एक वजह फ़र्स्ट लेडी के आध्यात्मिक चमत्कारों के बारे में तरीन परिवार की महिलाओं की असंयमित बातें भी बताई जाती हैं.\"", "\"दूसरी और तरीन ने भी संबंधों को सुधारने के लिए कोई गंभीर और उद्देश्यपूर्ण कोशिश नहीं की. यह भी कहा जाता है कि प्रधानमंत्री ख़ान तरीन की कृषि, आटा और चीनी से संबंधित प्रदर्शन से भी नाराज़ थे.\"", "देश में चीनी के संकट पर कमीशन बनाया गया तो कमीशन की रिपोर्ट में आरोप लगाया गया कि कथित तौर पर पीटीआई से संबंध रखने वाले महत्वपूर्ण व्यापारिक व्यक्तित्व जहांगीर तरीन, पूर्व के शासक शरीफ़ परिवार, गुजरात के चौधरी बंधु, पंजाब और सिंध की सरकारों ने फ़्रॉड और हेराफेरी की है.\" ", "उसी दौर में पाकिस्तान की केंद्रीय जांच एजेंसी एफ़आईए ने जहांगीर ख़ान तरीन और उनके बेटे अली तरीन के खिलाफ मनी लॉन्ड्रिंग का मुक़दमा भी दर्ज किया. ", "उस समय जहांगीर तरीन ने निजी टेलीविजन चैनल दुनिया न्यूज़ से इस बारे में विशेष बातचीत करते हुए कहा था, \"मेरे और मेरे परिवार के ख़िलाफ़ सभी आरोप बेबुनियाद और मनगढ़ंत हैं. मेरा सब कुछ डिक्लेयर है, यह हमारे ख़िलाफ़ सोची समझी साजिश है. सच्चाई को नज़रअंदाज़ करते हुए हमारे ख़िलाफ़ मुहिम चलाई जा रही है.\"", "ऐसा लग रहा था कि जहांगीर तरीन राजनीति के मैदान में अब दोबारा क़दम नहीं रखेंगे. लेकिन फिर इमरान ख़ान की सरकार का एक अविश्वास प्रस्ताव के ज़रिए ख़ात्मा हुआ और पीडीएम (पाकिस्तान डेमोक्रेटिक मूवमेंट) ने सरकार बनाई.", "ऐसे में जहांगीर तरीन की छत्रछाया में एक और 'समान विचार वाला समूह' बना जिसमें तहरीक-ए-इंसाफ़ के राष्ट्रीय और पंजाब असेंबली के लगभग 30 सदस्य शामिल थे.", "9 मई की घटनाओं के बाद तहरीक-ए-इंसाफ़ में तोड़फोड़ का एक और सिलसिला शुरू हुआ तो जहांगीर तरीन एक बार फिर से सक्रिय हुए और पिछले दिन यानी 8 जून को उनकी ओर से इस्तेहकाम-ए-पाकिस्तान पार्टी की स्थापना की घोषणा की गई है.", "लेकिन यह सवाल अब भी अपनी जगह है कि क्या जहांगीर तरीन सन 2018 की तरह इस बार भी किंग मेकर की भूमिका अदा करेंगे या नहीं?"]}
{"Headline": "औरंगजे़ब की 'औलाद' से शुरू विवाद गोडसे को 'सपूत' बताने तक कैसे पहुंचा-किसने क्या कहा? ", "Content": ["महाराष्ट्र के उप मुख्यमंत्री देवेंद्र फडणवीस के 'औरंगजेब की औलाद' से जुड़े बयान के बाद शुरू हुए विवाद में लगातार नई कड़ियां जुड़ती जा रही हैं. ", "इस मामले में एआईएमआईएम के असदुद्दीन ओवैसी ने नाथूराम गोडसे का ज़िक्र किया और जब केंद्रीय मंत्री गिरिराज सिंह ने गोडसे को 'भारत का सपूत' तो विवाद की आंच कुछ और तेज़ हो गई. ", "गोडसे को राष्ट्रपिता महात्मा गांधी की हत्या के मामले में फांसी की सज़ा दी गई थी. महात्मा गांधी की हत्या 30 जनवरी 1948 को हुई थी. महात्मा गांधी प्रार्थना सभा में हिस्सा लेने जा रहे थे तब गोडसे ने उन पर गोलियां चलाईं थीं.", "मंगलवार को महाराष्ट्र के कोल्हापुर में शिवाजी महाराज के राज्याभिषेक जयंती समारोह के दिन औरंगज़ेब और टीपू सुल्तान को महिमामंडित करने वाली सोशल पोस्ट के वायरल होने के बाद तनाव की स्थिति बन गई.", "उप मुख्यमंत्री फडणवीस ने हालात की गंभीरता का जायजा लेने के दौरान कहा ,'' महाराष्ट्र में अचानक कुछ जिलों में औरंगज़ेब की औलादें पैदा हुई हैं. वे औरंगज़ब की फोटो रखते हैं और स्टेटस लगाते हैं. इस कारण समाज में दुर्भावना और तनाव पैदा हो रहा है. सवाल ये है कि अचानक औरंगजेब की इतनी औलादें कहां से पैदा हुईं. इसके पीछे कौन है. इसका असली मालिक कौन है ये भी हम ढूंढ कर निकालेंगे. ''", "उन्होंने कहा, ''महाराष्ट्र में कानून व्यवस्था और उसका नाम खराब करने की कोशिश करने वालों को भी हम ढूंढ निकालेंगे. '' ", "एआईएमआईएम के नेता ", "ने एक वर्ग को 'औरंगज़ेब की औलाद' कहे जाने को लेकर अपने अंदाज़ में आपत्ति दर्ज कराई और इसी दौरान 'नाथूराम गोडसे और आप्टे' का ज़िक्र किया. ", "नारायण आप्टे को भी महात्मा गांधी की हत्या के मामले में सज़ा हुई थी.", " ओवैसी ने कहा,'' महाराष्ट्र के गृह मंत्री देवेंद्र फडणवीस ने कहा ''औरंगज़ेब की औलाद''. क्या आपको मालूम है कि कौन किसकी औलाद है. मुझे तो नहीं मालूम किस चीज के एक्सपर्ट हैं आप. तो फिर गोडसे की औलाद कौन है बताइए हमें. आप्टे की औलाद कौन है बताइए हमें.''", "औरंगजेब की औलाद वाले बयान पर सियासी गर्मागर्मी पर एनसीपी के शरद पवार ने कहा कि ऐसा करके माहौल और बिगाड़ने की कोशिश हो रही है. ", "उन्होंने कहा,'' कोई मोबाइल फोन पर संदेश भेजता है तो इस तरह की घटना को तत्काल सड़क पर उतर कर धार्मिक रूप देना उचित नहीं है. इस तरह की बात को बढ़ावा देना सत्ताधारियों के लिए ठीक नहीं है. राज्य में शांति और व्यवस्था स्थापित करना शासकों की जिम्मेदारी है. लेकिन अगर राज्य सरकार ही इस मामले में लोगों को भड़काने लगे और दो समुदायों, दो जातियों के बीच कटुता पैदा करे तो यह शुभ संकेत नहीं है.''", "बीजेपी के वरिष्ठ नेता और केंद्रीय मंत्री", " ने इस मुद्दे पर ओवैसी को जवाब दिया लेकिन उनके बयान को लेकर विवाद और गहरा गया. ", "उन्होंने गोडसे को 'भारत का सपूत' बता दिया.", "गिरिराज सिंह ने कहा, ''गोडसे गांधी के हत्यारे हैं तो भारत के सपूत भी हैं. गोडसे भारत में पैदा हुए थे औरंगज़ेब और बाबर की तरह आक्रांता नहीं थे. जिसको बाबर की औलाद कहलाने में खुशी महसूस होती है वो कम से कम भारत माता का सही सपूत नहीं हो सकता.'' ", "उनका ये बयान सामने आते ही तीखी प्रतिक्रियाओं का दौर शुरू हो गया. उनके बयान को लेकर प्रधानमंत्री नरेंद्र मोदी से भी सवाल किया गया.", "पूर्व कांग्रेस नेता और अब समाजवादी पार्टी के राज्यसभा सांसद कपिल सिब्बल ने गिरिराज सिंह की इस टिप्पणी पर सवाल करते हुए कहा,'' गिरिराज जी केंद्र में मंत्री है. कैबिनेट की संविधान के प्रति जिम्मेदारी होती तो क्या ये माना जाए कि जो बात गिरिराज जी बोल रहे हैं वो बात नरेंद्र मोदी और अमित शाह भी मानते हैं. इसलिए मैंने मांग की कि दोनों को इसका खंडन करना चाहिए. लेकिन मुझे मालूम है ऐसा नहीं होगा. ''", "''बीजेपी आरएसएस से अलग कैसे हो सकती है. ये वही आरएसएस है जिसने अंग्रेजों की मदद करने का वादा किया था.'' ", "तृणमूल सांसद ", " ने भी गिरिराज सिंह की इस टिप्पणी की निंदा की. ", "उन्होंने कहा, ''गिरिराज सिंह ने सांप्रदायिक बयान दिया है. उन्होंने उस शख़्स का महिमामंडन किया है, जिसने राष्ट्रपिता की हत्या की है.' बाबर की औलाद' जैसे शब्द का इस्तेमाल सांप्रदायिक लोग करते हैं. हम इसे खारिज़ करते हैं. उन्होंने मुगल बादशाहों को भारत के लोगों को ख़िलाफ़ बताया है.''", "जनता दल यूनाइटेड के प्रवक्ता नीरज कुमार ने बीजेपी नेता गिरिराज सिंह के नाथूराम गोडसे को लेकर दिए बयान पर पलटवार किया है.", "उन्होंने कहा, \"गोडसे जैसे व्यक्ति के अगर भारत मां का बेटा होने का कोई दावा कर रहे हैं तो चंबल के डकैत भी भारत मां का बेटा, वीरप्पन भी, दाऊद भी और साथ ही साथ विजय माल्या जैसा आर्थिक अपराधी भी. ये तो भारत मां के कलंक हैं, जिसने राष्ट्रपिता की हत्या कर दी हो और वैसे राष्ट्रपिता जिनकी हत्या होने पर मुंह से हे राम निकलता हो.\"", "\"हम तो यह जानना चाहते हैं कि ये तो भाजपा के प्यारे हो सकते हैं, गोडसे, वीरप्पन, दाऊद, विजय माल्या. अगर भारत मां के सपूत होंगे तो शहीद-ए-आजम भगत सिंह होंगे. प्रफुल्ल चंद्र चाकी होंगे, राम प्रसाद बिस्मिल होंगे, अशफ़ाक़ उल्लाह ख़ाँ होंगे.", "उधर, महाराष्ट्र में विपक्ष ने आरोप लगया है कि राज्य सरकार औरंगज़ेब का ज़िक्र अपने फायदे के लिए कर रही है.", "शिवसेना (यूबीटी) के नेता ", " ने सांप्रदायिक तनाव के लिए बीजेपी नेताओं को जिम्मेदार ठहराते हुए कहा, '' ये एक राजनीतिक साजिश थी ताकि कोल्हापुर में सांप्रदायिक सौहार्द बिगाड़ा जा सके. कर्नाटक में भी ये प्रयोग करने की कोशिश की लेकिन नाकाम रही. कोल्हापुर के लोग जानते हैं कि दंगे फैलाने के लिए बाहर से लोग आते हैं. कोल्हापुर में जो हुआ वो पूरी तरह महाराष्ट्र के गृह मंत्री फडणवीस की नाकामी है. जिस औरंगज़ेब को शिवाजी महाराज ने 400 साल पहले दफनाया था. उसे आप बार-बार जिंदा कर रहे हैं दंगे भड़काने के लिए''. ", "कोल्हापुर में मंगलवार को छत्रपति शिवाजी महाराज का राज्याभिषेक जयंती समारोह मनाया जा रहा था. उसी दिन उसी दिन, शहर के तीन संदिग्धों ने कथित तौर पर औरंगजेब और टीपू सुल्तान का महिमामंडन करते हुए अपने सोशल मीडिया अकाउंट्स पर स्टेटस पोस्ट किए. ", "कुछ हिंदुत्ववादी संगठनों ने इस स्टेटस पर आपत्ति जताई और देखते ही देखते यह स्टेटस पूरे शहर में वायरल हो गया. इसके बाद शाम के समय शहर के शाहुपुरी थाने के सामने हिंदुत्ववादी संगठनों के कार्यकर्ता जुटने लगे. कार्यकर्ता औरंगज़ेब और टीपू सुल्तान के वॉट्सऐप स्टेटस रखने वालों को तुरंत गिरफ्तार की मांग करने लगे.", "इस बीच उग्र भीड़ पुलिस से तत्काल कार्रवाई की मांग करते हुए इस तरह के स्टेटस रखने वाले युवकों के घरों पर पहुंच गई. हालांकि पुलिस ने दखल दिया और भीड़ को वापस थाने ले आई. इस बीच, कुछ कार्यकर्ताओं ने इलाके में वाहनों में तोड़फोड़ की और पथराव करने की कोशिश की.", "पुलिस ने उन्हें काबू में करने के लिए लाठियां भांजी. कुछ कार्यकर्ताओं को हिरासत में लिया गया.", "अगले दिन हिंदुत्ववादी संगठनों के कार्यकर्ताओं ने कोल्हापुर बंद का आह्वान किया. इसे देखते हुए कोल्हापुर शहर ", "और तनाव वाले दूसरे इलाकों में भारी पुलिस तैनात कर दिया गया. बाद में फडणवीस ने औरंगज़ेब की औलाद से जुड़ा बयान दिया, जिस पर विपक्षी दलों के बीच तीखी प्रतिक्रिया देखने को मिली. "]}
{"Headline": "जापान में लाखों मकान ख़ाली क्यों पड़े हैं?- दुनिया जहान", "Content": ["शर्त यह थी कि परिवार के कम से कम एक सदस्य के पास नौकरी हो और वो ग्रामीण क्षेत्र में अपना व्यापार शुरू करने का वादा करे. ", "इसमें एक शर्त ये भी थी कि यह राशि लेने का बाद अगर वो पांच साल से पहले दोबारा शहर में बसना चाहे तो उन्हें पूरी रक़म सरकार को लौटानी पड़ेगी. ", "जापान की अधिकांश आबादी शहरों में बसती है और पिछले कई सालों से वहां प्रॉपर्टी के क्षेत्र में कमी दिखती हैै. यह दीगर बात है कि वहां लाखों मकान ख़ाली पड़े हैं. ", "जापान मे प्रॉपर्टी की समस्या से निपटने के लिए केंद्र और प्रांतीय सरकारों द्वारा ऐसे कई कदम उठाए जा रहे हैं. ", "दुनिया जहान में इस हफ़्ते हम जानने की कोशिश करेंगे कि जापान में लाखों मकान ख़ाली क्यों पड़े हुए हैं?", " जापान की ", ", में ग्रामीण जनजीवन के बारे में पढ़ाती हैं. वो अकितो प्रांत में रहती हैं जहां ख़ाली छोड़ दिये गए मकानों की संख्या अन्य इलाक़ों के मुकाबले कहां ज़्यादा है और लगातार बढ़ती जा रही है. ", "आयुमी सुगीमोटो कहती हैं जापानी भाषा में ख़ाली छोड़ दिए गए मकानों को ‘अकिया’ कहते हैं. ", "वो कहती हैं, “मैं जब दफ़्तर जा रही होती हूं तो अक्सर ऐसे कई अकिया रास्ते में दिखाई देते हैं. उन्हें पहचानना बहुत आसान होता है क्यों कि अक्सर उनकी ख़िड़कियों के कांच और दरवाज़े टूट होते हैं, उनकी हालत ख़स्ता होती है.” ", "आयुमी सुगीमोटो के अनुसार, 2018 के आधिकारिक आंकड़े बताते हैं कि जापान में 13 फ़ीसदी अकिया मकान हैं और सिर्फ शहरी ही नहीं बल्कि ग्रामीण इलाक़ों में भी हैं.", "सरकारी आंकड़ों के अनुसार, जापान में 80 लाख से ज़्यादा अकिया हैं जबकि लोगों का मानना है कि वास्तव में यह संख्या इससे कहीं ज्यादा है.", "असल में खाली छोड़ दिए मकानों के पीछे आर्थिक वजहें हैं.", "आयुमी सुगीमोटो का कहना है, “जिस ज़मीन पर मकान बने होते हैं उस पर टैक्स में रियायत मिलती है. इसलिए मकान मालिक इन्हें गिराकर ज़मीन खाली करवाना नहीं चाहते. इसलिए गिराने के बजाय ख़ाली छोड़ देना मकान मालिकों के लिए अधिक फ़ायदेमंद होता है.”", "इसकी एक अन्य वजह यह भी है कि कई मकान सालों पुराने हैं और वहां रहने वालों की यादें उनसे जुड़ हुई हैं. लेकिन इसके साथ साथ यह धार्मिक आस्था का मुद्दा भी है. ", "आयुमी सुगीमोटो कहती हैं, “इन घरों में लोग अपने पुरखों की चीज़ें संजो कर रखते हैं जिन्हें वो अपने पुरखों के बौद्ध अवतार भी कहते हैं और मानते हैं कि पुरखों की आत्मा आकिया में रहती हैं.” ", "आयुमी सुगीमोटो का मानना है कि ग्रामीण क्षेत्रों में रोज़गार की कमी भी इसकी एक बड़ी वजह है. ", "ग्रामीण इलाक़ों में  रोज़गार और उच्च शिक्षा के पर्याप्त अवसर नहीं हैं. इसलिए युवा पीढ़ी टोक्यो और ओसाका जैसे बड़े शहरों की ओर आकर्षित हो रही है. ", "आयुमी सुगीमोटो का कहना है कि अकिया मकानों में जंगली जानवर भी डेरा डाल लेते हैं. साथ ही भारी बर्फ़बारी या तूफ़ान से लकड़ी के बने ये ख़स्ताहाल मकान ढह कर पड़ोस के मकानों पर गिर जाते हैं. ", "इन मकानों को तोड़ कर ज़मीन खाली करवाने के लिए सरकार को इनके मालिकों से अनुमति लेनी पड़ती है जो मुश्किल होती है क्योंकि लोग अपना अगला पता छोड़े बिना ही चले जाते हैं. ", "कई जगहों पर प्रशासन ने इन मकानों को कैफ़े, पर्यटन आवास या दुकानों में बदलने के लिए भी कदम उठाए हैं मगर उससे समस्या हल नहीं हो रही. ", "आयुमी सुगीमोटो इस बारे में कहती हैं, “मसला यह है कि जितनी लोगों की ज़रूरतें हैं अकिया की संख्या उससे कहीं ज़्यादा है. और इनमें से कई मकान इतने पुराने हो चुके हैं कि उनकी मरम्मत या रिनोवेशन मुश्किल है.” ", "जापान की प्रॉपर्टी समस्या का संबंध वहां की आबादी से भी है. ब्रिटेन की ", " में ", " कहती हैं कि 1970 से जापान के सामने बूढ़ी होती आबादी की समस्या है. ", "जापान की 30 प्रतिशत आबादी 65 साल से अधिक उम्र के लोगों की है. जापान में अच्छी स्वास्थ्य सेवा की वजह से लोगों की औसत जीवन अवधि 80 साल के करीब है. मगर जन्म दर कम है. ", "वो बताती हैं, “जापान में महिलाओं की प्रजनन दर केवल 1.3 फ़ीसदी है. 2010 में जापान की जनसंख्या लगभग 13 करोड़ थी और उसके बाद से यह लगातार गिर रही है. अनुमान है कि यह 32 फ़ीसदी सालाना की दर से घटेगी और वर्ष 2060 तक जापान की आबादी घट कर 8 करोड़ रह जाएगी.”", "इसी साल जापान के प्रधानमंत्री ने संसद में अपील की कि इस समस्या का जल्द हल किया जाना ज़रूरी है अन्यथा जापान के समाज के लिए गंभीर चुनौती खड़ी हो जाएगी. ", "मगर जन्म दर को घटने का ख़ाली पड़े मकानों की समस्या से क्या संबंध है? ", "मिसा इज़ुहारा का कहना है, “पहले तीन पीढ़ियां संयुक्त परिवार में एक साथ रहती थीं जिससे घर की विरासत आसानी से नयी पीढ़ी को सौंप दी जाती थी और मकान का रखरखाव भी जारी रहता था. दूसरे विश्वयुद्ध के बाद आर्थिक पुनरुत्थान के दौर में लोगों ने शहर जाकर बसना शुरू कर दिया और वहीं अपने मकान बनवा लिए. दोनों ही पीढ़ियां धीरे अलग रहने लगीं.”", "संयुक्त परिवार छोड़ कर शहरों मे बसने से परिवार के संसाधन कम हुए और पुराने पुश्तैनी मकानों के रखरखाव की अनदेखी होने लगी. ", "मिसा इज़ुहारा कहती हैं, “अब परिवार छोटे होते जा रहे हैं. मिसाल के तौर पर 70 के दशक में आधे परिवार ऐसे थे जिनके अपने बच्चे थे. और 14 फ़ीसदी संयुक्त परिवार थे जिसमें तीन पीढ़ियां साथ रहती थीं. अब कुल परिवारों में 38 फ़ीसदी ऐसे परिवार हैं जिसमें केवल एक या दो लोग ही साथ रहते हैं.” ", "जब यह लोग भी गुज़र जाते हैं या मकान छोड़ जाते हैं तो एक और अकिया बन जाता है. मगर मिसा इज़ुहारा कहती हैं कि आबादी के स्वरूप में बदलाव के अलावा दूसरे कारण भी हैं जिसकी वजह से प्रॉपर्टी संबंधी समस्याएं बढ़ रही हैं.", "दुनिया में कई जगह, ख़ास तौर पर यूरोप में पुराने मकानों की अच्छी मांग है और वो मंहगे बिकते हैं. ", "ब्रिटेन की ", " में जापानी पढ़ाने वाले ", " कहते हैं कि जापान में ऐसा बिल्कुल नहीं है, और लोग मानते हैं कि पुराने मकान की बनावट ख़ास अच्छी नहीं होती.", "वो कहते हैं, “जापान में लोग अक्सर कहते हैं कि अगर आपने नया मकान भी ख़रीदा हो तब भी 30 सालों में उसकी कोई क़ीमत नहीं रहेगी.”", "इसकी एक वजह यह है कि जापान में तूफ़ान और भूकंप जैसी प्राकृतिक आपदाएं आम हैं और नए मकान उन्हें ध्यान में रख कर कड़े पैमानों के तहत बनाए जाते हैं ताकि आपदा की स्थिति में नुक़सान को कम किया जा सके. ", "ये दिशानिर्देश भी हर 10 साल में बदले जाते हैं. ऐसे में पुराने बने मकानों को नए भवन निर्माण नियमों के अनुरूप बदलना काफ़ी खर्चीला काम होता है. ", "कज़ूकीमोटो कहते हैं कि भवन निर्माण कंपनियां लोगों की बदलती ज़रूरतों के हिसाब से मकान बना रही हैं और उसकी मार्केटिंग आकर्षक तरीके से करती हैं. जापान में लोगों की ज़रूरतें बदल रही हैं और हर साल करीब 8 लाख नए मकान बनते हैं. ", "कज़ूकी मोरीमोटो कहते हैं, “मुझे कई बार आश्चर्य होता है कि पुराने बड़े मकानों की जगह जो नए मकान बनाए जाते हैं वो काफ़ी छोटे होते हैं. भवन निर्माण उद्योग को प्रोत्साहन देने के लिए जापानी सरकार बिल्डरों और ख़रीददारों को टैक्स में रियायतें देती है.” ", "साथ-साथ सरकार पुराने मकानों में लोगों के बसने के लिए भी कई स्कीमें चलाती है. ", "कज़ूकी मोरीमोटो कहते हैं कि ”यह कुछ-कुछ विरोधाभासी ज़रूर है क्योंकि एक ओर पुराने अकिया मकानों की समस्या सुलझाने के लिए सरकार लोगों को आर्थिक सहायता देकर प्रोत्साहित करना चाहती है, वहीं नये महंगे मकान ख़रीदने के लिए भी वह लोगों को प्रोत्साहित कर रही है ताकि अर्थव्यवस्था को आगे बढ़ाया जाए. वहीं लोगों का ग्रामीण इलाकों से शहरों की ओर भागना भी जारी है.”", "कज़ूकी मोरीमोटो के अनुसार, “यह सच है कि जनसंख्या कम हो रही है लेकिन टोक्यो में रहने वाले परिवारों की संख्या लगातार बढ़ रही है. क्योंकि अधिक से अधिक लोग अब अकेले रहने लगे हैं. यही बात छोटे शहरों और ग्रामीण क्षेत्रों मे भी देखने को मिलती है. इससे सप्लाई और डिमांड के बीच संतुलन बिगड़ रहा है.”", "इसका एक असर यह भी है कि बड़े शहरों के कुछ इलाकों और उनके उपनगरों में सस्ते मकानों की किल्लत पैदा हो रही है. ", "सप्लाई और डिमांड के बीच बिगड़ते संतुलन का असर स्वास्थ्य और यातायात जैसी सेवाओं पर भी पड़ रहा है जिससे और अधिक संख्या में लोग ग्रामीण क्षेत्रों से बाहर जाना शुरू कर देंगे. ", "कज़ूकी मोरीमोटो कहते हैं, “ज़्यादा से ज़्यादा लोग बड़े शहरों की ओर जा रहे हैं यानी बुजुर्ग पीछे छूटते जा रहे हैं. प्रशासन के लिए भी समस्या खड़ी हो गई है. इससे ग्रामीण क्षेत्रों और छोटे शहरों की आय कम होती जा रही है और वहां लोगों को आम सेवाएं प्रदान कर पाना मुश्किल साबित हो रहा है.” ", "“मूल बात तो यह है कि जापानी लोग नए मकान पसंद करते हैं और अगर सरकार ख़ाली अकिया मकानों की समस्या सुलझाने के लिए कड़े कदम नहीं उठाएगी तो यह समस्या बनी रहेगी.”", "यह तो साफ़ है कि जापान में लोग नए मकान ख़रीदना पसंद करते हैं. और वक्त के साथ पुराने होते मकानों की कीमत भी गिरती है.  ", "में ", " और टोक्यो यूनिवर्सिटी में गेस्ट प्रोफ़ेसर ", " टोक्यो में लगभग 12 साल रह चुके हैं. ", "वो कहते हैं, “खाली पड़े मकानों की समस्या दूसरे देशों में भी है. अमरीका में भी लगभग 13 फ़ीसदी मकान ख़ाली पड़े हैं. उसी तरह यूरोप में ग्रीस, स्पेन और दूसरे देशों में भी बड़ी संख्या में मकान ख़ाली पड़े हैं.” ", "मगर जापान में ख़ाली मकानों की समस्या को सुलझाने के लिए क्या किया जा सकता है? ", "इस बारे मे जीरो योशिडा का सुझाव है, “इस समस्या को सुलझाना आसान तो नहीं है लेकिन कुछ कदम उठाए जा सकते हैं. जैसे कि प्रॉपर्टी टैक्स नियमों को बदला जा सकता है. फ़िलहाल टैक्स सिस्टिम में जिन ज़मीनों पर मकान बने हैं उसके मालिकों को रियायत मिलती है. इनहेरिटेंस टैक्स या विरासत कर की दर बदल कर उसे अन्य आय के बराबर किया जा सकता है.”", "कोविड महामारी के दौरान घर से काम करने का चलन हर जगह प्रचलित हो गया था. क्या यह भी लोगों को रोकने का तरीका हो सकता है? ", "जीरो योशिडा कहते हैं, “रोज़गार के अधिकांश अवसर टोक्यो जैसे बड़े शहरों में होते हैं ख़ास तौर पर सर्विस सेक्टर में. कई युवा ग्रामीण क्षेत्र के अपने घर में ही रहना पसंद भी करें तो वहां नौकरियां नहीं होतीं जिसकी वजह से उन्हें घर छोड़ कर बड़े शहरों का रुख़ करना पड़ता है. अगर घर से काम करने की सुविधा हो जाए तो वे ग्रामीण इलाक़ों में रहते हुए किसी कंपनी के लिए काम कर पाएंगे. और यह समस्या काफ़ी हद तक सुलझ जाएगी.” ", "योशिडा कहते हैं दूसरा विकल्प यह भी हो सकता है कि नयी छोटी कंपनियां ख़ाली पड़े मकानों की मरम्मत कर के वहां अपने दफ़्तर खोल लें. इस तरह के प्रयोग हो भी रहे हैं. ", "इस मसले का एक पहलू यह भी है कि जापान के कई उद्योगों में श्रमिकों की किल्लत की समस्या शुरू हो गयी है और भवन निर्माण उद्योग भी इससे अछूता नहीं है. इस किल्लत की वजह से भविष्य में नये मकानों की कमी हो सकती है. ", "“भवन निर्माण उद्योग में आम तौर पर ज्यादातर अधेड़ उम्र के लोग काम करते हैं और नज़दीकी भविष्य में इनमे से कई रिटायर हो जाएंगे और कंस्ट्रक्शन उद्योग इसी स्तर पर इमारतें बनाना जारी नहीं रख पाएगा. घटती आबादी की वजह से नए मकानों की मांग भी घटेगी. इस तरह स्वाभाविक तरीके से ख़ाली पड़े मकानों की समस्या ख़त्म हो जाएगी.”"]}
{"Headline": "अमेज़न के घने जंगलों से 40 दिन बाद ज़िंदा बचाए गए चार बच्चे", "Content": ["कोलंबिया में अमेज़न के घने जंगलों में भटकते हुए चार बच्चों को सुरक्षित बचा लिया गया है. ", "ये बच्चे एक प्लेन क्रैश के क़रीब एक महीने बाद जीवित पाए गए हैं. इन्हें बचाने के लिए सरकार ने बड़ा रेस्क्यू अभियान चलाया था.", "हादसे के वक्त ये बच्चे अपनी मां, एक पायलट और को-पायलट के साथ विमान में सवार थे."]}
{"Headline": "वर्ल्ड टेस्ट चैंपियनशिप: आख़िरी दिन कोहली-रहाणे की जोड़ी क्या कमाल दिखा पाएगी?", "Content": ["विमल कुमार", "वरिष्ठ पत्रकार, लंदन के ओवल मैदान से", " ", "टेस्ट क्रिकेट के इतिहास में किसी भी टीम ने चौथी पारी में 444 रनों के स्कोर का पीछा नहीं किया है. ", "हकीकत तो ये है कि अब तक सिर्फ 4 मौक़ों पर ही 400 से ज़्यादा रनों के लक्ष्य का पीछा टेस्ट क्रिकेट में देखने को मिला है. लेकिन, उन चारों मैचों में एक ही समानता थी. टीम के दो बल्लेबाज़ों ने शतक जमाए और बाकी साथियों ने अहम योगदान दिया. ", "ऑस्ट्रेलिया के ख़िलाफ़ वेस्ट इंडीज़ ने जब रिकॉर्ड 418 रनों का पीछा किया तो शिवनारायण चंद्रपॉल और रामनरेश सरवन के शतक थे. ", "साउथ अफ़्रीका ने पर्थ में ऑस्ट्रेलिया के ख़िलाफ़ 414 रनों का पीछा किया तो ग्रेम स्मिथ और एबी डिविलियर्स ने शतक जमाए. ", "1979 में भारत ने वेस्ट इंडीज़ के ख़िलाफ़ 403 रनों का पीछा किया तो सुनील गावस्कर और गुंडप्पा विश्वनाथ के शतक शामिल रहे. ", "और सबसे पहली बार टेस्ट क्रिकेट में ऑस्ट्रेलिया ने 1948 में 404 रनों की पीछा किया था तब आर्थर मौरिस और सर डॉन ब्रैडमैन के शतक बने थे. ", "अब सवाल ये है कि क्या रविवार को इंग्लैंड के ओवल मैदान में विराट कोहली और अंजिक्य रहाणे भी इस शानदार फेहरिस्त का हिस्सा बनेंगे?", "'कोहली है तो मुमकिन है'- ये किसी राजनीतिक नारे से प्रेरित वाक्य नहीं है बल्कि ये शब्द शनिवार का खेल ख़त्म होने के बाद ओवल के मैदान में मौजूद हर भारतीय क्रिकेट प्रेमी की ज़ुबान पर थे. ", "कोहली को सफेद गेंद की क्रिकेट में चेज़मास्टर का तमगा मिला है, लेकिन ये बात बहुत कम लोगों को पता है कि टेस्ट क्रिकेट में चौथी पारी में कोहली ने अब तक कोई ऐसी विराट पारी नहीं खेली है, जिससे टीम इंडिया को विदेशी ज़मीन पर जीत मिली हो. ", "उन्होंने ऐसे 19 मैच खेले हैं जब टेस्ट में चौथे दिन में हालात ऐसे बने हैं कि भारत को लक्ष्य का पीछा करना पड़ा है. इनमें से 17 में वो जीत वाली पारी नहीं खेल पाए हैं. ", "2014 में उन्होंने न्यूज़ीलैंड के ख़िलाफ़ वेलिंगटन में नाबाद 105 बनाए थे, ये मैच ड्रॉ हुआ. ऑस्ट्रेलिया के ख़िलाफ़ उसी साल एडिलेड में कोहली ने 141 रनों की ज़ोरदार पारी खेली थी और टीम को एक नामुमकिन-सी दिख रही जीत के बेहद क़रीब लेकर आये थे, लेकिन आख़िर में टीम इंडिया को हार ही मिली थी. ", "2018 में इंग्लैंड दौरे पर कोहली अपने बेहतरीन फॉर्म के दौर से गुज़र रहे थे और वो उनकी सबसे कामयाब सिरीज़ रही थी. लेकिन उस सिरीज में भी बर्मिंघम और साउथैंपटन में वो अर्धशतक बनाने में कामयाब तो हुए लेकिन टीम को जीत नहीं मिली. ", "पिछले 25 टेस्ट से साधारण फॉर्म से गुज़र रहे कोहली के लिए ओवल टेस्ट की आख़िरी पारी न जाने कितनी बातों को भुलाते हुए उन्हें एक और अलग मुकाम पर ले जायेगी, बशर्ते टीम इंडिया ये मैच हारे नहीं.", "लेकिन, इस मैच को सिर्फ कोहली के बल्ले के बूते शायद नहीं जीता जा सकता है. ", "1975 में रिलीज़ हुई कालजयी फ़िल्म 'शोले' की तरह मैदान पर अंजिक्य रहाणे और उनकी जोड़ी जय-वीरु की ही तरह है और ओवल में दर्शक लगातार यही गाना गा रहे थे – ये दोस्ती हम नहीं तोड़ेंगे....", "वैसे आंकड़े ये बताते हैं कि साल 2015 से लेकर अब तक एशिया के बाहर सबसे बेहतरीन साझेदारी कोहली-रहाणे के बीच की ही रही है. इन दोनों ने इस दौर में 45 की औसत से 1125 रन जोड़े है. ", "भारत का स्कोर जब 91 पर 1 से अगले पांच गेंदों के अंतराल में 93 पर 3 हो गया तो ऐसा लगा कि पांचवें दिन के खेल के कोई मायने नहीं रहेंगे. ", "तभी इस जोड़ी ने नाबाद 70 रन जोड़ दिये और अब जीत का बड़ा दारोमदार इन्हीं दो अनुभवी खिलाड़ियों के कंधों पर होगा.", "पहले दिन के खेल को अगर अपवाद के तौर पर छोड़ दिया तो उसके बाद से टीम इंडिया ने कमाल के जुझारुपन का नज़ारा पेश किया है. ", "जिस मैच को क्रिकेट का अल्टीमेट टेस्ट कहा जा रहा है, उसमें जीत के लिए टीम इंडिया को अल्टीमेट टारगेट को पार करना होगा. अगर दूसरी टीमें होती तो शायद कुछ और तर्क गढ़े जा सकते थे लेकिन जब-जब भारत को ऑस्ट्रेलिया के सामने असंभव-सी जीत दिखती है उन्हें एक के बाद एक करके अद्वितीय दृढ़ता दिखाने वाले क्रिकेटर मिल जाते हैं. ", "टीम इंडिया के ड्रेसिंग रुम में राहुल द्रविड़ नाम के कोच बैठे हुए हैं जिन्होंने 2001 में कोलकाता टेस्ट में वीवीएस लक्ष्मण के साथ मिलकर एक ऐसी साझेदारी की, कि उस मैच के साथ-साथ सिरीज़ ही नहीं बल्कि भारत-ऑस्ट्रेलिया मुक़ाबले की तस्वीर हमेशा से बदल गई. ", "द्रविड़ बेहद विनम्र किस्म के खिलाड़ी रहे हैं. टीम को प्रोत्साहित करने के लिए वो खुद का निजी उदाहरण शायद ना दें. और हो सकता है कि इस टीम को उसकी ज़रुरत भी ना हो क्योंकि इस टीम ने सिर्फ़ दो साल पहले ब्रिसबेन में 328 रनों का पहाड़ वाला लक्ष्य हासिल किया था.", "द्रविड़-लक्ष्मण की जोड़ी ने कोलकाता में चौथे दिन कोई विकेट गिरने नहीं दिया था और उस वक्त उनका मुक़ाबला क्रिकेट के महानतम और बेहद विविधता वाले आक्रमण से हुआ था. ", "ऑस्ट्रेलिया का मौजूदा आक्रमण भी कमोबेश वैसा ही है लेकिन कोहली-रहाणे से पूरे दिन बल्लेबाज़ी करने की अपेक्षा नहीं की जा सकती. हां, अगर वो पांचवें दिन पहला सेशन बिना अलग हुए निकाल जाते हैं तो दबाव फिर कंगारुओं पर ही होगा.", "अगर आप निराशावादी हैं तो आप सोचेंगे कि केएस भारत पहली बार इंग्लैंड में खेल रहें हैं और पहली पारी में नाकाम हुए थे. ", "रविंद्र जडेजा पहली पारी में नेथन लॉयन का शिकार हुए थे और चौथी पारी में लॉयन उन्हें और ज़्यादा परेशान कर सकते हैं. हर बार शार्दुल ठाकुर का बल्ला हल्ला नहीं बोलेगा.", "लेकिन, अगर आप आशावादी हैं तो ये टीम इंडिया भी निश्चित तौर पर आशावादी दिखती हैं क्योंकि जिस अंदाज़ में रोहित शर्मा और शुभमन गिल ने पारी की शुरुआत की उससे ऐसा लगा कि उन्हें 444 नहीं बल्कि 244 भर का ही पीछा करना है.", "रोहित और पुजारा ने उसके बाद उसी टैम्पो को बनाए रखा. फिर टॉप ऑर्डर के दो-विकेट जल्दी-जल्दी गिरने के बाद कोहली-रहाणे ऐसे बल्लेबाज़ी करते हुए दिखे मानो उन्हें इस बात से कोई फर्क ही नहीं पड़ता है.", "और इस टीम में कोहली और रहाणे से ज़्यादा आशावादी तो कोई और हो ही नहीं सकता है. पहली पारी में 11 रन से एक यादगार शतक से चूकने वाले रहाणे को पता है कि एक बड़ी पारी उनके टेस्ट करियर को फिर से नई ऊर्जा दे डालेगी.", "वहीं कोहली को पता है कि अगर उन्हें इस दौर के महानतम टेस्ट बल्लेबाज़ का तमगा हासिल करना है तो स्टीवन स्मिथ की टीम से टेस्ट का वर्ल्ड कप खींच कर निकाल ले जाना होगा. ", "लेकिन क्या ये वाकई मुमकिन है? लंदन ही नहीं पूरा हिंदुस्तान इसी उम्मीद पर रविवार को सूरज को उगते देख इंग्लैंड में भारत की जीत के सूर्योदय को भी देखने की हसरत रखेगा."]}
{"Headline": "समंदर में भारत का सबसे बड़ी जंगी बेड़ा, चीन के लिए संकेत?- प्रेस रिव्यू", "Content": ["भारत के दो विमानवाहक पोत, कई विध्वंसक पोत और पनडुब्बियों समेत 35 लड़ाकू विमान इस समन्वित ऑपरेशन में हिस्सा लेंगे.", "रूस को सहयोग से बने आईएनएस विक्रमादित्य और भारत में बने नए विमानवाहक पोत आईएनएस विक्रांत के नेतृत्व में दो कैरियर बैटल ग्रुप (सीबीजी) पहली बार अरब सागर में बड़े सैन्य अभ्यास में हिस्सा लेने के लिए एक साथ आ रहे हैं. ", "कैरियर बैटल ग्रुप पानी पर तैरते किसी सैन्य अड्डे जैसा होता है जिसमें लड़ाकू विमान और हेलीकॉप्टर होते हैं जो इस अड्डे के इर्द-गिर्द के 200 नॉटिकल मील के इलाक़े पर नज़र रख सकते हैं और ख़तरों का सामना कर सकते हैं.", "कैरियर बैटल ग्रुप एक दिन में 400 से 500 नॉटिकल मील तक का सफ़र भी कर सकता है.", "अख़बार की रिपोर्ट के मुताबिक़ शनिवार के नौसेना के प्रवक्ता कमांडर विवेक मधवाल ने कहा, “नौसैनिक शक्ति का ये प्रदर्शन भारत की अपने राष्ट्रीय हितों, क्षेत्रीय स्थिरता को बरक़रार रखने और जल क्षेत्र में सहयोग के लिए प्रतिबद्धता को दोहराता है.”", "अख़बार लिखता है कि भारत के दो कैरियर बैटल ग्रुप का  ये अभ्यास और हाल ही में रफ़ाल लड़ाकू विमानों और सुखोई-30एमकेआई विमानों का पश्चिमी और पूर्वी क्षेत्र में अभ्यास चीन के लिए एक संकेत है.", "चीन एक तरफ़ जहां बॉर्डर पर भारत पर दबाव बना रहा है वहीं हिंद महासागर क्षेत्र में भी अपना दबदबा बढ़ाने के प्रयास कर रहा है. चीन के पास 355 विध्वंसक युद्धपोतों के साथ दुनिया की सबसे बड़ी नौसेना है. ", "अख़बार की रिपोर्ट के मुताबिक़ चीन किसी भी समय हिंद महासागर क्षेत्र में 7-8 जासूसी पोत तैनात रखता है और पाकिस्तान की भी मज़बूत नौसेना खड़ी करने में मदद कर रहा है. भविष्य में चीन हिंद महासागर क्षेत्र में कैरियर बैटल ग्रुप तैनात कर सकता है. चीन के पास पहले से ही दो विमानवाहक पोत हैं और वह दस विमानवाहक पोत तक हासिल करने के इरादे रखता है.", "फिलहाल हिंद महासागर क्षेत्र में भारत को थोड़ी बढ़त है क्योंकि चीन के सामने कई चुनौतियां हैं.", "हालांकि भारत के पास दो विमानवाहक पोत हैं लेकिन तीसरे विमानवाहक पोत को हासिल करने के लिए उसे अभी स्थायी मंज़ूरी नहीं मिली है. विमानवाहक पोत को तैयार करने में एक दशक तक का समय लग जाता है. ", "बीस हज़ार करोड़ रुपये की लागत से बना आईएनएस विक्रांत 2024 के शुरुआती महीनों में मिग-29 लड़ाकू विमानों की तैनाती के बाद लड़ाई के लिए पूरी तरह तैयार होगा.", "वहीं ", " में छपी एक ख़बर के अनुसार रक्षा मंत्री राजनाथ सिंह ने कहा है कि बालाकोट हवाई हमला और सर्जिकल स्ट्राइक ने ये संदेश दियाहै कि भारत सीमा के अंदर और बाहर अपनी रक्षा करने में सक्षम है.", "अख़बार लिखता है कि बिहार के रोहतास में हुए एक कार्यक्रम में उन्होंने महज 10 मिनट तक चली बैठकों में सैन्य कार्रवाई की मंज़ूरी देने के लिए  प्रधानमंत्री मोदी की सराहना की.", "द इंडियन एक्सप्रेस की एक ", "के मुताबिक़ दिल्ली पुलिस ने महिला पहलवानों से भारतीय कुश्ती संघ के निवर्तमान अध्यक्ष और भाजपा सांसद बृजभूषण सिंह पर लगाए गए यौन उत्पीड़न के आरोपों के सबूत मांगे हैं.", "बृजभूषण शरण सिंह पर सांस जांचने के बहाने सीना छूने और पेट पर हाथ फेरने का आरोप लगाने वाली भारत की दो शीर्ष महिला पहलवानों से दिल्ली पुलिस ने इन आरोपों के संबंध में आडियो, वीडियो या फोटो सबूत मांगे हैं.", "एक महिला पहलवान की तरफ़ से दर्ज कराई गई एफ़आईआर में गले लगाने के दौरान भी उत्पीड़न के आरोप लगाए गए हैं. पुलिस ने इसके सबूत भी मांगे हैं.", "एफ़आईआर के मुताबिक़ कथित यौन उत्पीड़न की ये घटनाएं साल 2016 से 2019 के बीच भारतीय कुश्ती संघ के दिल्ली स्थित दफ़्तर और सांसद बृजभूषण सिंह के निवास स्थान 21, अशोका रोड पर हुई थीं. ", "सीआरपीसी की धारा 91 के तहत महिला पहलवानों को 5 जून को अलग-अलग नोटिस जारी किए गए थे और उन्हें जवाब देने के लिए एक दिन का वक़्त दिया गया था. ", "एक पहलवान ने इसकी पुष्टि करते हुए कहा है, हमारे पास जो भी सबूत थे हमने पुलिस को दे दिए हैं. हमारे एक रश्तेदार ने भी पुलिस ने जो मांगा वो दे दिया है.", "एक आरोप के मुताबिक़, जैसा कि एफ़आईआर में दर्ज है, विदेश में मेडल जीतने के बाद बृजभूषण शरण सिंह ने एक महिला पहलवान को 10-15 सेकंड तक गले लगाया और इससे वो असहज हो गईं थीं.  महिला पहलवान का आरोप है कि उत्पीड़न से बचने के लिए उसे अपने सीने पर हाथ रखने पड़े.", "7 जून को प्रदर्शनकारी पहलवानों और सरकार के बीच पहली बार बातचीत हुई थी और पहलवान 15 जून तक अपना धरना स्थगित करने के लिए  तैयार हो गए थे. ", "सरकार ने कहा है कि दिल्ली पुलिस 15 जून तक यौन उत्पीड़न के आरोपों में अपनी जांच पूरी कर लेगी.", "हिंदुस्तान टाइम्स की एक ", "के मुताबिक़ केंद्र सरकार ने मणिपुर में शांति स्थापित करने के लिए गवर्नर अनुसूइया उइके के नेतृत्व में एक शांति समिति का गठन कर दिया है.", "शनिवार को गृह मंत्रालय ने बताया है कि मणिपुर में हिंसक संघर्ष कर रहे समूहों को क़रीब लाने और उनके बीच बातचीत शुरू करवाने के लिए समिति बना दी गई है.", "इस समिति में मुख्यमंत्री एन बीरेन सिंह, कई मंत्री, संसद के सदस्य, विधायक, अलग-अलग राजनीतिक दलों केनेता और नागरिक समाज के सदस्य हैं. इसके अलावा नस्लीय समूहों के सदस्य भी इस समिति में हैं.", "इस समिति का मक़सद हिंसाग्रस्त मणिपुर में शांति के लिए वार्ता शुरू करना और आपसी समझ और भाईचारे को बढ़ावा देना है.", "केंद्रीय गृहमंत्री अमित शाह ने 29 मई से 01 जून तक चार दिवसीय दौरा किया था. इस दौरान उन्होंने शांति स्थापित करने के लिए समिति के गठन की घोषणा भी की थी.", "वहीं सीबीआई मणिपुर में हिंसा की जांच कर रही है. वहीं एक तीन सदस्यीय न्यायिक आयोग भी हिंसा और इसके कारणों की पड़ताल कर रहा है.", "कर्नाटक के गुलबर्गा ज़िले में शिक्षकों की अनुपस्थिति की समस्या से निपटने के लिए एक ब्लॉक शिक्षा अधिकारी ने एक अनूठा तरीक़ा निकाला है.", "ब्लॉक अधिकारी ने टीचरों को व्हाट्सएप पर अपनी लाइव लोकेशन साझा करने के लिए कहा है.", "द टेलीग्राफ़ की एक ", "के मुताबिक़ गुलबर्गा नॉर्थ एजुकेशन ऑफ़िसर वीरन्ना बम्मानल्ली ने पिछले सप्ताह 207 सरकारी स्कूलों के शिक्षकों से स्वेच्छा से अपनी लाइव लोकेशन साझा करने के लिए कहा है.", "इसके पीछे तर्क दिया गया है कि इससे सुबह की प्रार्थना से स्कूल समाप्त होने तक शिक्षकों की उपस्थिति सुनिश्चित होगी.", "अधिकारी का कहना है कि उन्हें स्कूल से शिक्षकों के अनुपस्थित रहने की शिकायतें लगातार मिल रहीं थीं."]}
{"Headline": "जापान में क्यों खाली पड़े लाखों मकानों का क्या होगा?- दुनिया जहान", "Content": ["जापान में शहरों से दूर ग्रामीण और कस्बाई इलाक़ो में लाखों की संख्या में घर खाली पड़े हुए हैं.", "इन घरों के खाली होने का अंदाज़ा इनकी टूटी खिड़कियों और दरवाज़ों को देखकर चलता है. ", "इतनी बड़ी तादाद में घरों के खाली होने की क्या वजह है और इन घरों को दोबारा से इस्तेमाल में लाया जाए, इसके लिए सरकार क्या क़दम उठा रही है?", "प्रेज़ेंटर: मोहनलाल शर्मा", "प्रोड्यूसर: अनीश अहलूवालिया", "प्रोडक्शन डिज़ाइन: काशिफ़ सिद्दिक़ी", "एडिट/मोशन ग्राफ़िक: परवाज़ लोन"]}
{"Headline": "जब भालू ने दुकान में घुसकर ऐसे चुराए 60 कप केक", "Content": ["अमेरिका के कनेक्टिकट के इस बेकरी में एक अनचाहा ग्राहक आ गया. ", "एक भालू बेकरी के गैराज में घुस गया और कपकेक खाने लगा. ", "कर्मचारियों ने कुछ देर बाद देखा लेकिन कुछ कर नहीं सके. ऐसे में भालू ने कुल 60 कपकेक खत्म कर दिए. ", "देखिए वीडियो."]}
{"Headline": "डेटिंग ऐप्स के बारे में क्या बोलीं पाकिस्तान की ये लड़कियां", "Content": ["पाकिस्तान में डेटिंग ऐप इस्तेमाल करने वाली महिलाओं के पास इस प्लेटफ़ॉर्म पर होने की अलग-अलग वजह हो सकती है लेकिन हर किसी को इससे जुड़ी कुछ परेशानियां भी हैं.", "पाकिस्तान की इन लड़कियों ने डेटिंग ऐप्स के बारे में क्या कहा, यहां देखिए...", "रिपोर्ट: बीबीसी उर्दू", "वीडियो: शाहनवाज़ अहमद"]}
{"Headline": "फ़ुटबॉल के बाद गोल्फ़ में निवेश: सऊदी अरब के क्राउन प्रिंस मोहम्मद बिन सलमान का इरादा क्या है?", "Content": ["मिर्ज़ा एबी बेग", "बीबीसी उर्दू डॉट कॉम, नई दिल्ली", "इसके तहत पीजीए और डीपी वर्ल्ड टूर ने एलआईवी गोल्फ़ के साथ विलय की घोषणा की है जिस पर पेशेवर गोल्फ़र्स ने दुख और ग़ुस्सा जताया है क्योंकि एलआईवी गोल्फ़ सऊदी अरब से समर्थन प्राप्त संगठन है और इससे खेल की वर्तमान व्यवस्था को कथित तौर पर ख़तरा है.", "इससे पहले दुनिया के सबसे प्रसिद्ध फ़ुटबॉलरों क्रिस्टियानो रोनाल्डो और लियोनेल मेसी के सऊदी अरब की क्लब टीम में शामिल होने की ख़बरों पर चर्चा ख़त्म भी नहीं हुई थी कि फ़्रांस के स्ट्राइकर और रियल मेड्रिड की शान करीम बेनज़ेमा के अल इत्तिहद फ़ुटबॉल क्लब में हाल ही में शामिल होने की ख़बर की पुष्टि हुई है.", "ऐसे में सवाल यह किया जा रहा है कि क्या सऊदी अरब दुनिया के खेल का नया केंद्र बन रहा है? लेकिन आलोचक इसे 'सऊदी स्पोर्ट्स वॉश' कह रहे हैं.", "ब्रिस्टल स्पोर्ट के डीन रीपापोर्ट ने बीबीसी रेडियो 5 लाइव को बताया कि खेल के प्रतिद्वंद्वी गुटों के साथ समझौते की घोषणा के तुरंत बाद उन्होंने कई खिलाड़ियों से बात की.", "उन्होंने कहा कि उनकी शुरुआती प्रतिक्रिया सदमे वाली थी जो बाद में दुख और ग़ुस्से में बदल गया.", "वो कहते हैं, \"बहुत से ऐसे खिलाड़ी हैं जिन्होंने बहुत सारे पैसे को ठुकरा दिया था और अब वह हैरान हैं कि यह कैसा सौदा हो गया है?'", "टेलीग्राफ़ समाचार पत्र के गोल्फ़ प्रतिनिधि जिमी कोरीगन ने कहा कि यह समझौता अविश्वसनीय हद तक गोपनीय रखा गया है.", "उन्होंने कहा कि यह बड़ी गड़बड़ है और इसे ऐसे पेश कर रहे हैं जैसे उन्होंने विभिन्न गिरोहों में शांति स्थापित कर दी है. \"लेकिन उन्हें अब भी बहुत लंबा सफ़र तय करना है.\"", "कोरीगन ने कहा, \"खेल को बढ़ावा देने और स्पोर्ट वॉश के बारे में भूल जाएं, यह सब पैसे और ताक़त का खेल बनकर रह गया है.\"", "स्पोर्ट वॉश एक ऐसी शब्दावली है जिसे किसी व्यक्ति, समूह, कॉर्पोरेशन या सरकार की ओर से खेल के ज़रिए अपनी बुराई पर पर्दा डालने की कोशिश के लिए इस्तेमाल किया जाता है.", "इसे प्रोपेगैंडा के एक रूप के तौर पर भी देखा जाता है और इसके तहत खेलों के मुक़ाबलों की मेज़बानी, खेलों की टीमों की ख़रीदारी या उन्हें स्पॉन्सर करने या किसी खेल में हिस्सा लेने के ज़रिए स्पोर्ट वॉश किया जाता है.", "अंतरराष्ट्रीय स्तर पर इसके बारे में यह समझा जाता है कि मानवाधिकार के ख़राब रिकॉर्ड और भ्रष्टाचार के मामलों से ध्यान हटाने के लिए इसका इस्तेमाल किया जाता है.", "बीबीसी स्पोर्ट की रिपोर्ट के अनुसार एमनेस्टी ने कहा है कि गोल्फ़ के टूर्नामेंट कराने वालों का विलय इस बात का एक और सबूत है कि सऊदी अरब अपने मानवाधिकार के रिकॉर्ड से दुनिया का ध्यान हटाना चाहता है.", "सऊदी अरब का समर्थन प्राप्त एलआईवी गोल्फ़ के साथ आश्चर्यजनक समझौते के बारे में खिलाड़ियों से राय नहीं ली गई और उन्हें मंगलवार को ही मीडिया के ज़रिए इस विलय का पता चला.", "एलआईवी का समर्थन करने वाले सऊदी अरब पब्लिक इन्वेस्टमेंट फ़ंड (पीआईएफ़) के गवर्नर यासिर अल रुमैयान नए संगठन के अध्यक्ष होंगे. मंगलवार को मोनाहन ने उनका इंटरव्यू किया था.", "बीबीसी के गोल्फ़ संवाददाता इयान कार्टर ने कहा कि पिछले साल तक जे मोनाहन एलआईवी या सऊदी अरब के शब्द कहने के लिए भी तैयार नहीं थे… लेकिन अब वह एक सोफ़े पर एक साथ बैठे हैं. उन्होंने पूछा, \"क्या एलआईवी ने आज गोल्फ़ की दुनिया को ख़रीद लिया है?\"", "एलआईवी गोल्फ़ एक स्टार्टअप संगठन है जिसका चेहरा दो बार के बड़े विजेता और पूर्व विश्व नंबर एक ग्रेग नॉर्मन हैं.", "67 वर्ष के ऑस्ट्रेलियाई चैंपियन ग्रेग नॉर्मन एलआईवी गोल्फ़ इन्वेस्टमेंट के चीफ़ एग्ज़ीक्यूटिव हैं. ", "सन 2021 के अंत में यह घोषणा की गई थी कि अगले दशक के दौरान वार्षिक 10 नए एशियन टूर इवेंट्स के लिए 200 मिलियन डॉलर से अधिक दिया जाएगा. ", "एलआईवी गोल्फ़ का बड़ा शेयर होल्डर सऊदी अरब का पब्लिक इन्वेस्टमेंट फ़ंड (पीआईएफ़) है और इसने पिछले साल न्यूकासल यूनाइटेड के टेकओवर में मदद की थी.", "पिछले साल मार्च में एलआईवी गोल्फ़ ने ढाई सौ मिलियन अमेरिकी डॉलर के आठ इवेंट की इंविटेशन सिरीज़ की घोषणा की थी और फिर मई में नॉर्मन ने बीबीसी स्पोर्ट को बताया कि उसने सिरीज़ को सन 2024 तक 14 इवेंट लीग में बदलने के लिए पीआईएफ़ से और दो अरब डॉलर की फ़ंडिंग हासिल की है.", "सऊदी प्रेस एजेंसी के अनुसार युवराज (क्रॉउन प्रिंस) मोहम्मद बिन सलमान ने मंगलवार को सऊदी स्पोर्ट्स क्लबों के पूंजी निवेश और निजीकरण की योजनाओं की घोषणा की है.", "यह घोषणा उनके विज़न 2030 के हिस्से के तौर पर सामने आई है और इसका मक़सद राष्ट्रीय टीमों, क्षेत्रीय खेलों के क्लबों और हर स्तर पर खिलाड़ियों को उत्साह बढ़ाने के लिए इस क्षेत्र में निजी पूंजी निवेश को बढ़ावा देना है.", "इस योजना के वर्तमान दौर में स्कीमों की मंज़ूरी और क्लब की मिल्कियत को बदलने के साथ-साथ कई स्पोर्ट्स क्लब का निजीकरण शामिल है.", "इस प्रोग्राम को खेलों के क्षेत्र में पूंजी निवेश के अवसर और उचित माहौल पैदा करने, खेलों के क्लबों में पेशेवर महारथ के स्तर को ऊंचा करने और प्रबंधकीय और वित्तीय व्यवस्था के लिए बनाया गया है जबकि इसका मक़सद दर्शकों को बेहतरीन सेवा देने और श्रोताओं के अनुभव को बेहतर बनाने के लिए बुनियादी ढांचा तैयार करना है.", "क्लबों के स्वामित्व में बदलाव और उनके निजीकरण का मक़सद सन 2030 तक सऊदी अरब में विभिन्न खेलों के स्तर को बेहतर करना, क्षेत्रीय और विश्व स्तर पर खिलाड़ियों की एक बेहतर पीढ़ी बनाना है.", "सऊदी अरब का स्वतंत्र निवेश फ़ंड देश के चार बड़े फ़ुटबॉल क्लबों का कंट्रोल संभालेगा जिसमें अल नस्र भी शामिल है. अल नस्र के लिए क्रिस्टियानो रोनाल्डो खेलते हैं. सऊदी सरकार ने कई सरकारी स्पोर्ट्स क्लबों के निजीकरण की योजना बनाई है.", "इस बीच समाचार एजेंसी ने तीन दिन पहले यह ख़बर दी कि सऊदी अरब के पब्लिक इन्वेस्टमेंट फंड (पीआईएफ़) के पास देश के प्रसिद्ध फ़ुबॉल क्लब अल इत्तिहाद, अल अहली, अल नस्र और अल हिलाल का 75% हिस्सा होगा.", "खेल मंत्रालय ने शनिवार को ट्विटर पर सरकारी समाचार एजेंसी एसपीए की एक रिपोर्ट के बाद कहा कि सऊदी अरब चौथी तिमाही से कई स्पोर्ट्स क्लबों का निजीकरण करने जा रहा है.", "समाचार एजेंसी रॉयटर्स का कहना है कि खेल सऊदी सरकार के विज़न 2030 के आर्थिक विकास की योजना के स्तंभों में से एक है जिसका मक़सद नए उद्योगों का निर्माण और नौकरियां पैदा करना है और इन सबका केंद्र पीआईएफ़ है.", "इससे पहले सन् 2019 में फ़ोर्ब्स की वेबसाइट पर एक स्टोरी छपी थी कि किस तरह सऊदी अरब ने देश की उत्तरी पश्चिमी सीमा पर तबूक राज्य में 500 बिलियन डॉलर की मेगा सिटी नियौम पर काम शुरू कर दिया है, जिसके केंद्र में स्पोर्ट्स होगा. ", "इस समाचार के अनुसार हालांकि नियौम शहर को बसाने पर होने वाली फ़ंडिंग के पैमाने ने दुनिया भर का ध्यान आकर्षित किया है लेकिन इसके केंद्र में स्वास्थ्य और खेल है और इसके लिए उन्होंने जेसन बारबरो को मैनेजिंग डायरेक्टर बनाया है.", "बारबरो का रग्बी वर्ल्ड कप, मैनचेस्टर में कॉमनवेल्थ गेम्स और लंदन 2012 ओलंपिक्स समेत विभिन्न प्रकार के खेल आयोजनों में काम करने का अनुभव है जो कि सऊदी अरब के इस प्रोजेक्ट के लिए महत्वपूर्ण सिद्ध होगा.", "इस खबर में कहा गया है कि सऊदी अरब का मक़सद ओलंपिक गेम्स और विश्व चैंपियनशिप के लिए एक व्यावहारिक वैश्विक स्तर पर अपना एक स्थान बनाना है.", "इससे पहले सन् 2019 में फ़ॉर्मूला ई सीज़न की शुरुआत रियाद में होने वाली रेस से हुआ था. दिसंबर में हैवीवेट बॉक्सर एंथोनी जोशुआ और एंडी रूइज़ के बीच मुक़ाबला सऊदी अरब में हुआ था. फ़ॉर्मूला वन (एफ़ 1) का मुकाबला सऊदी अरब में हो चुका है जो विवाद में रहा था."]}
{"Headline": "कोलंबिया: अमेज़न के जंगलों में 40 दिन से लापता बच्चों को कैसे खोजा गया?", "Content": ["बहुत से लोगों के लिए ये मामला किसी चमत्कार से कम नहीं है, जबकि कुछ इसे जंगल की ज़िंदगी का हिस्सा मान रहे हैं.", "दक्षिण-पूर्वी कोलंबिया के चार आदिवासी बच्चों ने दुनिया के सबसे दूरस्थ, घने और कम पहुंच वाले जंगल में  विमान दुर्घटना के बाद चालीस दिन बिताए.", "एक मई 2023 को ये बच्चे अपनी मां और दो अन्य वयस्क लोगों के साथ एक छोटे विमान में यात्रा कर रहे थे. ये विमान जंगल में क्रैश हो गया और इसमें सवार सभी वयस्कों की मौत हो गई. ", "हादसे में 14, नौ, चार और एक साल की उम्र के चार बच्चे बच गए और ये घने जंगल में अकेले रह गए.", "शुक्रवार को एक लंबे खोज अभियान के बाद सेना ने इन्हें जंगल के भीतर से खोज निकाला है. शनिवार को इन्हें राजधानी बोगोटा लाया गया जहां एक सैन्य अस्पताल में इनका इलाज चल रहा है.", "कोलंबिया की मीडिया में इस ‘चमत्कार’, ‘बचाव अभियान’ और इन बच्चों की बहादुरी के क़िस्से सुनाये जा रहे हैं. ", "20 हज़ार किलोमीटर में फैले इस इलाक़े में अंजाम दिए गए खोज अभियान के लिए सरकार, अदिवासी समुदाय के लोग और सेना ने मिलकर काम किया. इसके अलावा इस इलाक़े के 150 वर्दीधारी कर्मचारी और आदिवासी समुदाय के 100 लोग भी खोज दल का हिस्सा बने.", "खोजी दल में बच्चों की तलाश के लिए उनकी दादी फातिमा का एक संदेश रिकॉर्ड किया जिसे इलाक़े के खोज के दौरान इलाक़े के ऊपर से गुज़रने वाले हेलिकॉप्टरों से चलाया गया. छोटे लाउडस्पीकर के ज़रिए भी जंगल में इस संदेश को सुनाया गया.", "ये संदेश स्पैनिश और आदिवासी भाषा में रिकॉर्ड किया गया था.", "संदेश में बच्चों की दादी ने कहा, ", "फातिमा ने फ्रांस 24 न्यूज़ वेबसाइट को बताया कि, \"मेरी बेटी मुझसे जुदा हो गई, अब मुझे कोई मां नहीं कहेगा. इसलिए मैं अपने पोते-पोती को खोजना चाहती हूं.\"", "खोज के दौरान एक झोपड़ी के पास एक दूध की बोलत मिली. अंदाज़ा लगाया जा रहा है कि ये झोपड़ी बच्चों ने बनाई होगी.", "बीते शुक्रवार एक जगह पर एक पैर का निशान मिला था. माना जा रहा है कि ये किसी बच्चे का ही था.", "पुतुमायो में जिरीजिरी आदिवासी समुदाय के मिगुएल रोमारियो और बच्चों के परिवार के कई सदस्यों का मानना है कि उन्हें यकीन है कि बच्चों को जंगल में जीना आता है, उन्हें कुछ नहीं होगा.", "खोज के दौरान मिगुएल रोमारियो कहते हैं, \"हम मान रहे हैं कि बच्चे ठीक है, प्रकृति मां अपने भीतर अपने लोगों की सुरक्षा करती है. हमें लगता है कि वो उनकी रक्षा करेगी और उन्हें ज़िंदा रहने के लिए ज़रूरी चीज़ें भी दे रही है.\"", " का मानना है कि मीडिया रिपोर्टों में जिस तरह की भाषा का इस्तेमाल किया जा रहा है उससे पता चलता है कि मुख्यधारा का समाज आदिवासी समाज के बारे में कितना कम जानता है.", "एलेक्स कहते हैं, \"बच्चे जंगल में खोए नहीं थे बल्कि वो अपने प्राकृतिक वातावरण में थे. जंगल ही उनकी देखभाल कर रहा था और उनके पास प्राकृति के साथ सदियों से रहते आए आदिवासी समाज की सालों पुरानी बुद्धिमत्ता थी.\"", "नेशनल यूनिवर्सिटी में प्रोफ़ेसर और फ़ोटोग्राफ़र एलेक्स रूफ़िनो ये स्वीकार करते हैं कि इन चालीस दिनों के दौरान बच्चों की जान को गंभीर ख़तरा था. उनके पास न केवल खाने की कमी थी बल्कि और जंगल के जानवर भी उनके लिए घातक साबित हो सकते थे.", "लेकिन वो ये भी कहते हैं कि वो जंगल के साथ एक तरह के संबंध में थे और \"उनकी सुरक्षा जंगल ही कर रहा था.\"", "अमेज़न के जंगलों के बारे में छात्रों को पढ़ाने के बाद एलेक्स रूफ़िनो ने बीबीसी मुंडो से इस घटना के बारे में बात की. उन्होंने बताया कि वो इस घटना की मीडिया कवरेज को दिलचस्पी से फॉलो कर रहे थे.  हमने उनसे कुछ सवालों के जवाब जाने.", "बच्चे प्रत्यक्ष या परोक्ष रूप मेंं अपने परिजनों से बहुत कुछ सीखते हैं. जब वो शिकार करने जाते हैं या जंगल में खाना लेने जाते हैं, तो उन्हें ध्यान से देखना ज़रूरी हो जाता है. इस दौरान बच्चे ये सीख रहे होते हैं कि उनके लिए क्या चीज़ें काम कर सकती हैं और क्या नहीं.", "कई बार वो ऐसी चीज़ें खाने से बीमार पड़ जाते हैं जिन्हें उन्हें नहीं खाना चाहिए. लेकिन परिवार के बड़े उन्हें बताते हैं कि उन्हें क्या खाना है और क्या नहीं.", "जंगल का हर पेड़, हर कीड़ा, हर जानवर ये जानकारी देता है कि हम किस जगह पर हैं. यहां क्या उपलब्ध है और यहां क्या ख़तरे हैं. आदिवासी समाज के बच्चे ये जानते हैं कि उन्हें इन संकेतों को कैसे पढ़ना है और उनसे क्या मतलब निकालना है.", "अपनी ख़ुद की शिक्षा के अलावा उन्हें जानवरों से भी मदद मिलती है. उदाहरण के तौर पर, बंदरों के खान-पान की आदतें मनुष्यों जैसी होती हैं. बंदर किन फलों को खा रहे हैं, उन्हें देखकर सीखा जा सकता है कि कौन से फल खाने लायक हैं. हमारे और बंदरों के बीच एक सह-अस्तित्व है. बंदर कई बार पेड़ से नीचे फल फेंकते हैं जिन्हें आप खा सकते हैं. चुनौती होती है जंगल में बंदर की उछल-कूद को फॉलो कर पाना क्योंकि कई बार वो बहुत तेज़ होते हैं.", "बंदर की नकल नहीं करनी होती है बल्कि खाना खोजने में उनका अनुसरण करना होता है. बंदरों को पता होता है कि जंगल में खाना कहां हैं. बंदर अगर कोई टहनी तोड़ रहे हैं तो वो किसी ख़तरे का संकेत भी हो सकता है. उदाहरण के तौर पर जंगल में जैगुआर या अजगर हो सकता है.", "जंगल में बंदरों के साथ एक रिश्ता बनाकर हम अपने आप को सुरक्षित कर सकते हैं.", "जंगल में कोई एक जगह नहीं रह सकता है. आप इस तरह से सोचते हैं कि अपने आप चलने लगते हैं. क्योंकि जंगल में हम ऐसी चीज़ों की तलाश में होते हैं जिनसे हम रात बेहतर तरीक़े से गुज़ार सकें.", "जिस जंगल में बच्चे फंसे थे उसके बारे में एलेक्स बताते हैं कि ये बहुत अंधेरे वाला और बहुत ही घना जंगल है. यहां क्षेत्र के सबसे बड़े पेड़ भी हैं. ये एक ऐसा इलाक़ा है जहां अभी तक इंसान की पहुंच बहुत सीमित है और जिसे पूरी तरह से देखा नहीं गया है. इसके भीतर क़स्बे छोटे-छोटे हैं और वो जंगल के भीतर नहीं है बल्कि नदी के किनारे-किनारे हैं.", "ये बहुत ठंडा है, उमस भरा इलाक़ा है और मच्छरों से भरा है. ये ख़तरनाक़ इसलिए है क्योंकि ये जैगुआर, अनाकोंडा और अमेरिका में पाये जाने वाले सबसे ज़हरीले सांपों का इलाक़ा है.", "लेकिन आपको इन्हें डर की नज़र से नहीं बल्कि सम्मान की नज़र से देखना है. जंगल में हर इंच ज़मीन पर कुछ ना कुछ आध्यात्मिकता है जिससे आप नज़रअंदाज़ नहीं कर सकते है. आप हर पल इस जगह के साथ एक संवाद में होते हैं. अगर आप ऐसा नहीं कर रहे हैं तो आपकी सेहत और जान को ख़तरा हो सकता है.", "हर चीज़, हर पेड़ का अपना एक अस्तित्व है जिससे कुछ ना कुछ सीखा जा सकता है. ये एक ऐसा संबंध है जिससे बदले में दवाएं और खाना पानी मिल सकता है. उदाहरण के तौर पर जब रात में आप सो रहे होते हैं तो पेड़ आपके रक्षक की भूमिका निभा रहा होता है. वो आपके शरण देते हैं, गले लगाते हैं.", "एलेक्स के मुताबिक़, बच्चों को बहुत-सी गीली पत्तियां और पानी के छोटे झरने मिले होंगे, लेकिन बहुत संभव है इनका पानी पीने लायक न रहा हो.", "लेकिन ऐसी पत्तियां भी हैं जो पानी को साफ़ करती हैं और कुछ ऐसी भी जो ज़हरीली होती हैं. आपको उन्हें एक खास तरीक़े से लेना होता है, ख़ास तरीक़े से धोना होता है और उनका इस्तेमाल पानी इकट्ठा करने के लिए इस्तेमाल किया जाता है.", "उन्होंने अपने बदन को साफ़ करने के लिए ख़ास पत्तियां इस्तेमाल करने की तकनीक अपनाई होगी. ऐसा करने से मच्छर और कीड़े मकौड़ों का घातक हमला रोका जा सकता है.", "हो सकता है उन्होंने पेट भरने के लिए कीड़े-मकौड़े खाये हों. जंगल में एक कीड़े से लेकर चिड़िया तक सब कुछ भोजन है. जैगुआर शिकार के बाद जो पीछे छोड़ जाता है वो भी अच्छा विकल्प है.", "मुझे ऐसा लगता है कि उन्होंने फल खाये होंगे. कुछ लाल रंग के मीठे बीज भी बड़ी मात्रा में यहां उपलब्ध होते हैं. इनसे शरीर में पानी की कमी नहीं होती और ऊर्जा भी मिलती है. ", "जंगल में आपको ये भी पता नहीं चलता है कि आपका वज़न घट रहा है. आपको हमेशा यही लग रहा होता है कि आप ठीक हैं. आप जब बाहरी लोगों से मिलते हैं तब ही आपको लगता है कि आप ख़तरे में थे. आपको कभी नहीं लगता कि आप मरने वाले हैं, आप आगे बढ़ने पर ध्यान दे रहे होते हैं.", "एलेक्स मानते हैं कि ये बहुत सामान्य है. औसतन हर दस दिन में ऐसा मामला सामने आता है जब जंगल में लोगों का एक समूह नदी पर तैरता रहता है. क्योंकि वो खाना खोजने या शिकार करने निकलते हैं और आगे बढ़ते रहते हैं.", "ऐसा नहीं होता है कि वो खो गए हों, क्योंकि वो अपने ही वातावरण में होते हैं. लेकिन वो आगे बढ़ रहे होते हैं और उन्हें ये पता नहीं होता कि वो अपने घर लौट पाएंगे या नहीं. ऐसा इसलिए होता है क्योंकि उन्हें रास्ता नहीं पता होता है.", "बहुत से लोग इसे चमत्कार मान रहे हैं लेकिन एलेक्स का नज़रिया अलग है. वो कहते हैं कि ये ऐसी दुनिया है जहां सबकुछ बेचा जा रहा है. वो कहते हैं कि जिस मां ने जंगल में इन बच्चों का ख्याल रखा और वो जंगल ही है. आज के समाज के लिए इसे समझना मुश्किल है लेकिन इस घटना के बहाने इसे समझना ज़रूरी भी हो गया है. ", "एलेक्स कहते हैं जंगल में समय बिताने वाले बच्चे अपनी ज़िंदगी भर इन चालीस दिनों में सीखा सबक नहीं भूल पाएंगे. विमान क्रैश हुआ तो जंगल में बच्चों की खोज हुई. ", "लेकिन जंगल में तो बच्चे सदियों से रहते हैं आए हैं, रह रहे हैं, वो कैसे रहते हैं उन्हें देखने कोई नहीं आता. एलेक्स मानते हैं कि जंगल इन बच्चों के लिए ख़तरा नहीं था बल्कि जंगल ने ही इन्हें ज़िंदा रखा."]}
{"Headline": "एनसीईआरटी किताबों से नाम हटाने की मांग: योगेंद्र यादव और सुहास पलशिकर की शिकायत क्या है?", "Content": ["प्रेरणा", "बीबीसी संवाददाता", "लेख का शीर्षक था ‘पॉलिटिक्स इज द न्यू स्टार ऑफ इंडियाज क्लासरूम’.", "लेख में इस बात पर ज़ोर दिया गया कि कैसे एनसीईआरटी के नए पाठ्यक्रम के तहत राजनीतिक विज्ञान की कक्षाओं में अब आधुनिक भारतीय इतिहास की सबसे जटिल, विवादित और वीभत्स घटनाएं भी पढ़ाई जा रही हैं.", "ये भारत के मज़बूत लोकतंत्र को दर्शाती हैं. ", "जैसे पूर्व प्रधानमंत्री इंदिरा गांधी के शासनकाल में लगाए गए आपातकाल से लेकर साल 2002 में गुजरात दंगों के दौरान मुसलमानों पर हुए हमलों की घटना.", "अख़बार ने तब एनसीईआरटी के राजनीतिक विज्ञान पाठ्यपुस्तक समिति के दो मुख्य सलाहकारों में से एक योगेंद्र यादव से बात भी की थी. ", "अख़बार से बात करते हुए तब योगेंद्र यादव ने कहा था, ''पाठ्यपुस्तक तैयार करते हुए मैंने सोचा कि मेरा काम छात्रों को गंभीरता से सोचने के लिए प्रेरित करना है, उन्हें ऐसे तैयार करना है कि वो चीज़ों पर सवाल कर सकें, लोकतंत्र के लिए सम्मान विकसित कर सकें, चारों तरफ़ चल रही चीज़ों पर नज़र रखकर, उन पर राय बना सकें.''", "पंद्रह साल बाद आज ये तस्वीर पूरी तरह से उलट गई है. विदेशी अख़बार और वेबसाइट्स से लेकर देश के कुछ जाने-माने मीडिया संस्थान बीते एक साल से एनसीईआरटी के पाठ्यपुस्तकों में हो रहे बदलाव और उसके पीछे छुपे कथित एजेंडे पर लगातार रिपोर्ट कर रहे हैं.", "विपक्ष सवाल उठा रहा है और एनसीईआरटी के राजनीतिक विज्ञान की किताबों के मुख्य सलाहकार योगेंद्र यादव और सुहास पलशिकर ने अब पाठ्यपुस्तकों से अपने नाम हटाने की मांग कर रहे हैं.", "दोनों ने इन किताबों में ‘एकतरफ़ा और अतार्किक’ काट-छांट का आरोप लगाते हुए एनसीईआरटी को पत्र लिखा है. ", "सलाहकारों का कहना है कि जिस पुस्तक और पाठ्यक्रम पर कभी उन्हें गर्व था, आज उसके बदले स्वरूप को देखकर शर्म आती है. ये वो पाठ्यक्रम नहीं हैं, जिसे उन्होंने तैयार किया था इसलिए उनका नाम इस पुस्तक से अलग कर देना चाहिए. ", "योगेंद्र यादव और सुहास पलशिकर उस सलाहकार समिति के मुख्य चेहरे थे, जिन पर राजनीतिक विज्ञान के पाठ्यक्रम को तैयार करने की ज़िम्मेदारी थी. ", "ये पाठ्यक्रम साल 2005 में तैयार किए गए थे और इसमें बड़ा योगदान इन दो मुख्य सलाहकारों का रहा था.", "तब से लेकर अब तक एनसीईआरटी की राजनीतिक विज्ञान की नौवीं से लेकर बारहवीं तक की किताबों में दोनों ही मुख्य सलाहकारों के हाथों लिखी एक चिट्ठी प्रकाशित की जाती है. ", "ये चिट्ठी छात्रों के अभिभावकों और शिक्षकों के लिए लिखी गई है और इसमें बताया गया है कि राजनीतिक विज्ञान की इस किताब की ख़ासियत क्या है, इसमें किन चीज़ों पर बात की जाएगी और इससे छात्रों को क्या लाभ मिलेगा?", "वहीं किताब के शुरुआती पन्नों में इन सलाहकारों के योगदान की भी चर्चा है.", "ऐसे में अब दोनों ही सलाहकार इन पाठ्यपुस्तकों से अपने नाम, अपनी लिखी चिट्ठी को हटाने की मांग पर अड़े हैं.", "बीबीसी से बात करते हुए योगेंद्र यादव कहते हैं, ‘’इन्होंने पुस्तक की आत्मा की हत्या कर दी है. राजनीतिक विज्ञान की किताबें मुख्यतः लोकतंत्र की अभिव्यक्ति हैं और लोकतंत्र में जो चीज़ें अनिवार्य समझा जाता है, उसे पाठ्यपुस्तक से बाहर कर दिया गया है. ", "''जन-आंदोलनों से जुड़े सभी चैप्टर्स हटा दिए गए, मानवाधिकारों की बात जहां-जहां थी, हटा दिए गए हैं. इमरजेंसी के दौरान लोकतांत्रिक संस्थाओं का जिस तरह से क्षय हुआ था, उसे हटा दिया गया.''", "उन्होंने कहा, ''सत्ताधारी पार्टी को जो चीज़ पसंद नहीं आतीं, वो हटा दी गई हैं. महात्मा गांधी के हत्यारे का किस विचारधारा से संबंध था, हटा दिया गया है. जहां विविधता, न्याय की बात है, वो पूरा अध्याय किताब से निकाल दिया गया है.''", "'' इसलिए हम कहते हैं कि जिस पुस्तक को हमने बड़े लगाव से लिखा था, जिस पर हमें गर्व था उसे लेकर अब शर्म आती है. तो आप पुस्तक के साथ जो कुछ भी करिए, हमारा नाम हटा दीजिए बस.’’", " से बात करते हुए सुहास पलशिकर ने बताया, ''2005-07 के दौरान जब ये किताबें तैयार हुईं, तब हम राजनीति विज्ञान की किताबों के लिए चीफ़ एडवाइजर नियुक्त किए गए थे. हमने अपना काम किया और उसके बाद हमारा काम ख़त्म हो गया. ", "''लेकिन अभी पिछले सालभर में एनसीईआरटी ने ‘रैशनलाइजेशन’ के नाम पर काफ़ी बदलाव किए हैं, जो हमें मंजूर नहीं. इसलिए हमने किताब से ख़ुद को अलग करने की बात रखी है, क्योंकि जो बदलाव एनसीईआरटी कर रहा है, उसके एडवाइजर हम नहीं हैं. जिन्होंने सलाह दिए हैं इसमें उनके नाम होने चाहिए, न कि हमारे.''", "एनसीईआरटी ने सलाहकारों की मांग पर एक तरह से जवाब देते हुए एक नोटिस जारी किया है और कहा है कि ऐसी कोई भी मांग करना तार्किक नहीं है.", "एनसीईआरटी ने नोटिस में लिखा, '' 2005-2008 के दौरान, एनसीईआरटी ने पाठ्यपुस्तकों के विकास के लिए पाठ्यपुस्तक विकास समितियों का गठन किया था. ये समितियां विशुद्ध रूप से अकादमिक थीं.''", "''पाठ्यपुस्तकों के प्रकाशित होने के बाद उसकी कॉपीराइट एनसीईआरटी के पास होती है, न कि विकास समिति के पास और समिति के सदस्य इससे अवगत हैं. पाठ्यपुस्तक विकास समिति में शामिल मुख्य सलाहकार, सलाहकार, सदस्य और को-ऑर्डिनेटर की भूमिका पाठ्यपुस्तक के डिजाइन औऱ विकास से जुड़े सलाह देने तक ही सीमित था.''", "''ऐसे में किसी की सम्बद्धता को वापस लेने का कोई सवाल ही नहीं उठता क्योंकि स्कूली स्तर पर पाठ्यपुस्तकें किसी दिए गए विषय पर ज्ञान और समझ के आधार पर विकसित की जाती हैं और किसी भी स्तर पर व्यक्तिगत लेखन का दावा नहीं किया जाता सकता है.'' ", "जबकि योगेंद्र यादव का कहना है कि सवाल कॉपीराइट का है ही नहीं.", "वो सवाल उठाते हुए कहते हैं, ''एनसीआरटी को कॉपीराइट है कि वो किताब के साथ जो कुछ भी करे, लेकिन मेरे नाम पर तो उनका कोई कॉपीराइट नहीं है न. एनसीईआरटी हमारे नाम का इस्तेमाल उस किताब के लिए कैसे कर सकती है, जो किताब अब बची ही नहीं है. हमने पाठकों को लिखी अपनी चिट्ठी में किताब का परिचय कराया था. अब जब  वो किताब बची ही नहीं, तो हमारी चिट्ठी से उस किताब का परिचय कैसे कराया जा सकता है? ''", "एनसीईआरटी की किताबें और इन किताबों में हुए बदलाव,  बीते क़रीब एक सालों से चर्चा में हैं. ", "कक्षा छठीं से लेकर बारहवीं के पाठ्यपुस्तकों से कई विषयों, चैप्टर और अंशों को हटाना इसकी मुख्य वजह बताई जाती है. ", "संस्था पर किसी ख़ास मकसद औऱ रणनीति के तहत किताबों में बदलाव करने के आरोप लगते हैं.", "जबकि एनसीईआरटी का कहना है कि कोविड महामारी के बाद छात्रों पर सिलेबस का दबाव कम करने के प्रयास में उन्होंने ऐसा किया. ", "एनसीईआरटी ने पाठ्यक्रम के जो कुछ हिस्से़ हटाए उनके बारे में स्कूलों को बताया गया था, साथ ही संस्था की आधिकारिक वेबसाइट पर भी इसकी जानकारी दी गई थी. ", "लेकिन बीते साल व़क्त कम होने के कारण नई किताबों की छपाई का काम नहीं हो सका था. अब साल 2023-24 के लिए नई किताबें छप कर बाज़ार में आ गई हैं और इस मामले ने दोबारा तूल पकड़ना शुरू कर दिया है.", "जो मुख्य बदलाव पाठ्यक्रम में हुए हैं -", "सरकार का कहना है कि सिलेबस में बदलाव के लिए एनसीईआरटी ने 25 एक्सटर्नल एक्सपर्ट्स से सुझाव लिए थे. लोकसभा में पूछे गए एक सवाल के जवाब से एक्सटर्नल एक्सपर्ट्स से सुझाव की जानकारी मिलती है. 18 जुलाई, 2022 को दिए गए इस जवाब से पता चलता है कि एनसीईआरटी के सात सब्जेक्ट डिपार्टमेंट ने दो से पांच एक्सपर्ट ग्रुप्स को नियुक्त किया हुआ था. किताबों में बदलाव के लिए एनसीईआरटी के खुद के एक्सपर्ट्स भी लगे हुए थे.", "वहीं अगर इन बदलावों की बात करें तो ऐसा पहली बार नहीं हो रहा. ये एक पैटर्न की तरह है, जब भी नई सरकार आती है, चाहे केंद्र हो या राज्य एनसीईआरटी से लेकर स्टेट बोर्ड के पाठ्यपुस्तकों में बदलाव हुए हैं. ऐसे विवाद पहले भी सिर उठा चुके हैं.", "अंग्रेज़ी अख़बार ", "अपनी एक रिपोर्ट में लिखता है कि साल 2002-03 में जब पहली एनडीए सरकार सत्ता में आई तो नई पाठ्यपुस्तकों का मसौदा तैयार किया गया था.", "इन पुस्तकों में भारत के मुस्लिम शासकों को क्रूर आक्रमणकारियों के रूप में चित्रित करने और भारतीय इतिहास के मध्यकाल को इस्लामी वर्चस्व के एक अंधकारमय दौर के रूप में दिखाने की आलोचना हुई. ", "बाद में जब साल 2004 में यूपीए की सरकार आई तो उन्होंने इन पाठ्यपुस्तकों को तुरंत हटा दिया.", "यूपीए सरकार ने अपने हिसाब से स्कूल के पाठ्यपुस्तकों में बदलाव किए. साल 2012 में जवाहरलाल नेहरू और बी आर आंबेडकर के लिए अपमानजनक माने जाने वाले कार्टून को राजनीति विज्ञान की पाठ्यपुस्तकों से हटा दिया गया था. ", "शिक्षाविदों ने तब सरकार के इस फैसले की आलोचना की और एनसीईआरटी के सलाहकार योगेंद्र यादव और सुहास पलशिकर ने अपने पदों से इस्तीफा दे दिया था.", "लेकिन इन तमाम विवादों के बावजूद दोनों ही शिक्षाविद ये मानते हैं कि अब की स्थिति ज़्यादा चिंताजनक है. ", "सुहास पलशिकर कहते हैं, '' पहले सलाहकार, लेखकों को एक हद तक छूट थी. आप इसे ऐसे समझिए कि कांग्रेस की सरकार होते हुए तब पाठ्यपुस्तक में इमरजेंसी और उसके प्रभावों के संदर्भ में चैप्टर रखे गए. विशेषज्ञों के काम में सीधे राजनीतिक हस्तक्षेप नहीं था.’’", "वहीं योगेंद्र यादव साल 2012 के इस्तीफ़े की घटना को याद करते हुए कहते हैं, ‘’ सन् 2011-12 में तत्कालीन यूपीए की सरकार को किताब में बने कार्टून से दिक़्क़त हुई…क्योंकि ज़ाहिर है हमने किताब किसी एक पार्टी को खुश करने के लिए नहीं लिखी थी. इस पर समिति बनाई गई, बहस हुई और हमारी बातें नहीं मानी गई. ख़ैर, ये प्रक्रिया है और कम से कम इस प्रक्रिया का तब पालन किया गया, लेकिन अब जो हो रहा है बिना बताए, बिना सूचना दिए, बिना अनुमति लिए, बिना राय जाने…पता नहीं किन लोगों की राय लेके एक  कार्टून नहीं, दो वाक्य, दो पंक्तियां नहीं, अध्याय के अध्याय काटे जा रहे हैं.''", "''ये बिल्कुल वैसे है जैसे आप कोई मूर्ति बनवाएं और उसके हर हिस्से को धीरे-धीरे तोड़ दें…पर एक दिन तो आएगा जब मूर्तिकार कहेगा कि सर, आपकी प्रॉपर्टी है आप जो चाहें करे लेकिन नीचे जो शिलालेख लगा है मेरे नाम का, कृपया कर के उसे हटा दीजिए.’’ ", "अमूमन हर नई सरकार अपने हिसाब से राष्ट्रीय पाठ्यक्रम ढांचा तैयार करती है. राष्ट्रीय पाठ्यक्रम ढांचा पाठ्यक्रम, और पाठ्यपुस्तकों को डिजाइन करने के लिए एक दिशानिर्देश के रूप में कार्य करता है और पाठ्यपुस्तक इसी के हिसाब से तैयार होते हैं. भारत मौजूदा दौर में 2005 के ही राष्ट्रीय पाठ्यचक्रम ढांचे का पालन कर रहा है. ", "एनसीईआरटी के पूर्व डायरेक्टर जे.एस. राजपूत इस पूरे विवाद और दोनों ही सलाहकारों की मांग पर कहते हैं, ‘’एनसीईआरटी को पूरा अधिकार है कि वो इन पाठ्यपुस्तकों में बदलाव करे लेकिन साथ ही साथ पुस्तक के लेखकों और सलाहकारों से भी इस मसले पर सलाह लेनी चाहिए थी. इसलिए मैं इन दोनों ही विशेषज्ञों की बातों से सहमत हूं कि अगर उनसे बिना पूछे, बिना राय लिए एक के बाद एक बड़े बदलाव हो रहे हैं, तो उन्हें अपना नाम वापस ले लेना चाहिए.’’", "वहींएक और पूर्व डायरेक्टर कृष्ण कुमार का भी कुछ यही कहना है. उन्होंने कहा कि इन दोनों सलाहकारों का इस पाठ्यपुस्तक के साथ गहरा संबंध है  लेकिन पिछले एक सालों से लगातार हो रहे बदलावों के बीच इन किताबों में उनके नामों को बरकरार रखने का कोई औचित्य नहीं है."]}
{"Headline": "अफ़ग़ान तालिबान की अल क़ायदा और टीटीपी से 'दोस्ती' और इलाक़े पर मंडराता 'ख़तरा'", "Content": ["लेकिन यूएन की एक ताज़ा रिपोर्ट में कहा गया है कि तालिबान के चरमपंथी संगठन अल-कायदा और तहरीक-ए-तालिबान पाकिस्तान (टीटीपी) के साथ रिश्ते मजबूत बने हुए हैं. ", "रिपोर्ट के मुताबिक,\"तालिबान के शासन में कुछ चरमपंथी संगठन अफ़गानिस्तान में बगैर किसी अड़चन की अपनी गतिविधियां जारी रखे हुए हैं. इससे अफ़गानिस्तान और इसके आसपास के देशों में आतंकवाद बढ़ने का ख़तरा पैदा हो गया है.\"", "संयुक्त राष्ट्र सुरक्षा परिषद की 1988 की तालिबान प्रतिबंध समिति के समीक्षा सहायता और प्रतिबंध निगरानी दल की चौदहवीं रिपोर्ट में कहा गया है कि तालिबान के कई चरमपंथी संगठनों से संबंध बरकरार हैं. ", "लेकिन वो आतंकरोधी सहायता ग्रुप से जुड़े देशों के साथ मिल कर इस्लामिक स्टेट ऑफ इराक एंड लेवांत खोरसान यानी आईएसआईएल-के को खत्म करने के लिए समर्थन जुटा रहा है. ", "तालिबान इस संगठन को अपना प्रमुख प्रतिद्वंद्वी मानता है.", "रिपोर्ट में कहा गया है कि तालिबान आईएसआईएल-के ख़िलाफ़ तो कार्रवाई कर रहा है. लेकिन वो दूसरे चरमपंथी संगठनों के ख़िलाफ़ कार्रवाई नहीं कर रहा है. ", "इनमें से कई तालिबान के अधिकारियों से अपनी सांठगांठ का फायदा उठा कर अफ़गानिस्तान में सक्रिय हैं. लेकिन इससे अफ़गानिस्तान और इसके आसपास के देशों में आतंकी संगठनों की गतिविधियां बढ़ने का ख़तरा पैदा हो गया है.", "रिपोर्ट के मुताबिक तालिबान उस समझौते पर भी अमल नहीं कर रहा है, जिसके मुताबिक़ उसे अमेरिका के साथ मिलकर अफ़गानिस्तान में शांति बहाल करनी है.", "समाचार एजेंसी ", " के मुताबिक़ अलकायदा की ओर से अपनी गतिविधियों को फिर से मजबूत करने के संकेत मिल रहे हैं. ", "इसके साथ ही तहरीक-ए-तालिबान पाकिस्तान अफ़गानिस्तान के तालिबान के साथ मिल कर पाकिस्तान में हमले कर रहा है.", "यूएन रिपोर्ट में कहा गया है कि अफ़गानिस्तान तालिबान के अल-कायदा के साथ भी वैसे ही मजबूत रिश्ते हैं जैसे तहरीक-ए-तालिबान पाकिस्तान के साथ और लगता नहीं है कि निकट भविष्य में ये संबंध कमजोर पड़ेगा.", "तहरीक-ए-तालिबान पाकिस्तान को अफ़गान तालिबान की ओर से मिल रहा समर्थन पाकिस्तान के संयम की परीक्षा ले सकता है. इससे सीमा के दोनों ओर हिंसा बढ़ने के ख़तरे ज्यादा बड़े हो सकते हैं.", "तहरीक-ए-तालिबान पाकिस्तान और आईएसआईएल-के बीच जो वैचारिक दुश्मनी है, उससे अफगान तालिबान को भी ख़तरा हो सकता है.", "रिपोर्ट में कहा गया है कि अफ़गानिस्तान में इस वक़्त जो चरमपंथी संगठन सक्रिय हैं वो कई पड़ोसी देशों के लिए ख़तरा बन सकते हैं. ", "इसमें ये भी कहा गया है कि जुलाई 2022 में अफ़गानिस्तान के गृह मंत्री सिराजुद्दीन हक्कानी से जुड़े गेस्ट हाउस में हुए हमले में अल-कायदा चीफ अयमन अल-जवाहिरी की मौत के बावजूद आतंकी गतिविधियों को लेकर चिंता कम नहीं हुई है.", "अफ़गानिस्तान में तालिबान के लिए आईएसआईएल-के भी बड़ी चिंता का सबब बना हुआ है. ", "इस चरमपंथी संगठन ने दावा किया है कि 2022 में इसने अफ़गानिस्तान के शहरों में 190 आत्मघाती बम विस्फोट किए हैं. इनमें लगभग 1300 लोग मारे गए हैं या फिर घायल हुए हैं. ", "2022 में आईएसआईएल-के ने सिराजुद्दीन हक्कानी गुट के मुल्ला याकूब की हत्या करने की नाकाम कोशिश की थी.", "अफ़गानिस्तान में कम से कम तहरीक-ए-तालिबान के 4000 से 6000 लड़ाके मौजूद हैं. ये लड़ाके देश के पूर्वी इलाके में सक्रिय हैं.", "रिपोर्ट में ये भी कहा गया है कि अफ़गानिस्तान की तालिबान सरकार के गृह मंत्री सिराजुद्दीन हक्कानी इस इलाके की अहम आर्थिक परियोजनाओं को अपने नियंत्रण में लेना चाहते हैं. ", "ख़ास कर तुर्केमेनिस्तान-अफ़गानिस्तान-पाकिस्तान-भारत गैस पाइपलाइन (तापी परियोजना) के अफगानिस्तान वाले हिस्से पर. इसे लेकर तालिबान सरकार के आला अधिकारियों के बीच ही संघर्ष चल रहा है.", "समाचार एजेंसी पीटीआई के मुताबिक़ ऐसी ख़बरें हैं कि इसे लेकर गृह मंत्री और हक्कानी नेटवर्क के प्रमुख सिराजुद्दीन हक्कानी और कार्यवाहक प्रथम उप प्रधानमंत्री मुल्ला बरादर के बीच खींचतान चल रही है.", "यूएन की रिपोर्ट में कहा गया है कि मुल्ला बरादर का सरकार पर असर कम है लेकिन दक्षिणी प्रांत के प्रशासन के अंदर उन्हें ख़ासा समर्थन हासिल है.", "इसके अलावा बारादर इस कोशिश में हैं कि तालिबान को अंतरराष्ट्रीय मान्यता मिल जाए ताकि अफ़गानिस्तान विदेश में फ्रीज की गई अपनी संपत्तियों और दूसरे कारोबारी सामानों का इस्तेमाल कर सके. ", "नीतिगत मामलों को लेकर तालिबान के कंधार और काबुल ग्रुप के बीच खींचतान बनी हुई है. उदाहरण के तौर पर लड़कियों को शिक्षा देने के मामले में दोनों गुटों में अलग-अलग राय है.", "कंधार ग्रुप में हिबतुल्लाह अखुंदज़ादा जैसे नेताओं के नजदीकी मौलवी शामिल हैं. जबकि काबुल ग्रुप में हक्कानी और फिलहाल शासन कर कैबिनेट से जुड़े ज्यादातर लोग शामिल हैं. इसमें मौजूदा कार्यवाहक रक्षा मंत्री मुल्ला मोहम्मद याकूब ओमारी और खु़फिया महानिदेशालय के प्रमुख अब्दुल हक वासिक जैसे लोग शामिल हैं.", "कांधारी समूह के लोग अलग-थलग रहने वाले धार्मिक रूप से ज्यादा रुढ़िवादी हैं. अंतरराष्ट्रीय बिरादरी उनके बारे में क्या सोचती है इससे उन्हें फर्क नहीं पड़ता.", "जबकि काबुल ग्रुप के लोग ज्यादा व्यावहारिक है. वो अंतरराष्ट्रीय समुदाय के साथ संबंध बनाना चाहते हैं ताकि उन्हें मान्यता मिले और उनकी आर्थिक मदद शुरू हो सके. हालांकि अभी तक उन्होंने ऐसे कदम नहीं उठाए हैं जिससे ये पता चले कि अपनी नीतियों में वो ज्यादा उदारवादी हैं.", "रिपोर्ट में कहा गया है कि अल-कायदा से तालिबान के संबंध उनके अंदर एकता और विभाजन दोनों की वजह बना हुआ है.", " ", "पिछले साल अल-कायदा चीफ अयमन अल-जवाहिरी की हत्या के बाद कहा जाने लगा कि कुछ तालिबानी नेताओं ने धोखेबाजी की है. तालिबानी नेताओं ने कुछ विदेशी ताकतों से मिल कर जवाहिरी की हत्या करवाई है.  ", "इस बीच हक्कानी ये जानने की कोशिश कर रहे हैं कि जवाहिरी का सुराग कैसे बताया गया. कुछ विदेशी लड़ाकों इस बात को लेकर चिंतित है कि अगर तालिबान जवाहिरी जैसे शख्स का सुराग दे सकता है तो उन्हें भी धोखा दिया जा सकता है.", "रिपोर्ट में कहा गया है कि तालिबान प्रशासन का ढांचा समावेशी नहीं है ओर इस पर पश्तूनों का वर्चस्व है. ये हर तरह के विपक्षियों के प्रति दमनकारी हैं. देश के 34 प्रांतीय गवर्नरों में 25 पश्तून हैं."]}
{"Headline": "वर्ल्ड टेस्ट चैंपियनशिप फ़ाइनल में हार के बाद टीम इंडिया पर बरसे गावस्कर, गांगुली ने पूछा-घर के बाहर क्यों नहीं चलता बल्ला", "Content": ["दिनभर: पूरा दिन,पूरी ख़बर", "भारत के पूर्व कप्तान सुनील गावस्कर ने टीम के बल्लेबाज़ों पर सवाल उठाते हुए कहा है, \"(आखिरी दिन)आपके हाथ में सात विकेट थे और आप एक सेशन भी नहीं खेल पाए.\"", "ऑस्ट्रेलिया की ओर से जीत के लिए मिले 444 रन के लक्ष्य का पीछा करते हुए भारतीय टीम ने चौथे दिन तीन विकेट पर 164 रन बनाए थे. पांचवें दिन भारत ने 70 रन जोड़कर सात विकेट गंवा दिए. पूरी टीम लंच के पहले आउट हो गई. यानी ऑस्ट्रेलिया ने आखिरी दिन पहले सेशन में ही मैच को ख़त्म कर दिया.  ", "गावस्कर ने भारतीय बल्लेबाज़ों के शॉट सलेक्शन और बल्लेबाज़ी के अंदाज़ पर सवाल उठाया. ", "उन्होंने कहा कि चेतेश्वर पुजारा के स्ट्राइक रेट की बात की जाती है और वो हमेशा इसी को ध्यान में रखकर खेलते दिखे. पुजारा लंबे समय से काउंटी क्रिकेट खेल रहे हैं. ", "इंग्लैंड में खेलने के उनके अनुभव को भारतीय टीम के लिए अहम माना जा रहा था लेकिन पुजारा नाकाम रहे. वो पहली पारी में 14 और दूसरी पारी में 27 रन ही बना सके.", "भारतीय टीम के पूर्व कप्तान सौरव गांगुली ने भारत के टॉप ऑर्डर की नाकामी पर सवाल उठाए. उन्होंने कहा कि बीते कुछ साल में भारतीय उपमहाद्वीप के बाहर भारत के टॉप ऑर्डर के चार बल्लेबाज़ों का औसत घर के बाहर 30 से कम का है. ", "इस पर टीम के कोच राहुल द्रविड़ ने कहा, \"वो सभी अनुभवी प्लेयर भी हैं. उनका जो स्टैंडर्ड है, ये (औसत) उसके मुताबिक नहीं है.\"", " द्रविड़ ने आगे कहा कि हर टीम के बल्लेबाज़ों का औसत घर के बाहर कम हो जाता है. ", "गावस्कर को कोच द्रविड़ का ये  बयान रास नहीं आया. उन्होंने कहा, \"आप दिक्कत को कार्पेट के नीचे नहीं छुपा सकते.\"", "गावस्कर ने कहा, \"हम (दूसरी टीमों की नहीं बल्कि) भारतीय टीम की बात कर रहे हैं. बैटिंग (भारतीय टीम की) दिक्कत की वजह है. हमें इसे देखने की ज़रूरत है. (हार की) ईमानदारी के साथ आत्म समीक्षा होनी चाहिए. एक टीम हारती है, एक जीतती है लेकिन आप कैसे हारे हैं, ये अहम है.\" ", "उन्होंने कहा कि कई सवालों को देखना होगा. \"आपने कैसी बल्लेबाज़ी की. क्या कैच छोड़े? क्या आपने सही टीम चुनी?\" ", "भारतीय टीम के पहले चार बल्लेबाज़ों में से कोई भी मैच में हाफ सेंचुरी तक नहीं लगा सका. कप्तान रोहित शर्मा ने पहली पारी में 15 और दूसरी पारी में 43 रन बनाए. ", "विराट कोहली ने पहली पारी में 14 और दूसरी पारी में 49 रन बनाए. गिल के बल्ले से पहली पारी में 13 और दूसरी पारी में 18 रन निकले. दूसरी पारी में गिल को आउट दिए जाने का फ़ैसला विवादों में रहा.", "भारतीय कप्तान रोहित शर्मा ने भी माना कि उनकी टीम के बल्लेबाज़ों ने उम्मीद के मुताबिक बल्लेबाज़ी नहीं की. ", "रोहित ने कहा, \"बैटिंग हमने अच्छी नहीं की, आज (रविवार)  सुबह भी काफी लूज शॉट खेले.\"", "भारतीय बल्लेबाज़ों में सबसे अच्छा प्रदर्शन अजिंक्य रहाणे का रहा. करीब 19 महीने बाद टेस्ट टीम में लौटे रहाणे ने पहली पारी में 89 और दूसरी पारी में 46 रन बनाए.", "फ़ाइनल में भारतीय टीम के कई फ़ैसलों पर भी सवाल उठे. आर अश्विन को टीम से बाहर रखने और टॉस जीतकर पहले गेंदबाज़ी के करने के फ़ैसले पर सवाल उठाए गए. ", "टॉस जीतकर गेंदबाज़ी चुनने के फ़ैसले पर राहुल द्रविड़ ने कहा, \"(मैच के पहले दिन) सुबह आए थे तो काफी घास थी, सुबह बादल घिरे हुए थे, (धूप खिलने पर) इंग्लैंड में बैटिंग आसान हो जाती है, ऑस्ट्रेलिया को  तीन सौ पर रोकते तो अच्छा रहता.\" ", "इसे लेकर कप्तान रोहित शर्मा से भी सवाल पूछा गया. ", "उन्होंने कहा, \"हर बार हम सोचते हैं कि ये मैच अहम है. आठ नौ साल से जैसे सोच रहे हैं, अब उससे अलग तरह से सोचना पड़ेगा. हम आगे कुछ अलग तरीके से करने की कोशिश करेंगे.\"", "फ़ाइनल में विवाद दूसरी पारी में शुभमन गिल के कैच आउट होने को लेकर भी हुआ. स्कॉट बोलांड की गेंद पर कैमरन ग्रीन ने गिल का कैच पकड़ा. उन्हें थर्ड अंपायर ने आउट दिया. कई लोगों ने दावा किया कि ग्रीन ने कैच क्लीन तरह से नहीं पकड़ा था. थर्ड अंपायर के फ़ैसले पर रोहित शर्मा ने भी निराशा जाहिर की.  ", "उन्होंने कहा, \"थर्ड अंपायर को और देखना चाहिए था, आपके पास प्रापर और क्लीयर इन्फॉर्मेशन होनी चाहिए थी, फैसला बहुत जल्दी ले लिया गया, ये फाइनल था. ये (फैसला) निराशाजनक था.\" ", "वर्ल्ड टेस्ट चैंपियनशिप फ़ाइनल के पांचवें दिन ऑस्ट्रेलिया और जीत के बीच विराट कोहली और अजिंक्य रहाणे की जोड़ी खड़ी थी. ", "कोहली और रहाणे ने चौथे दिन टॉप ऑर्डर के तीन विकेट गिरने के बाद 71 रन जोड़ दिए थे. भारत के सामने जीत के लिए लक्ष्य 444 रन का था लेकिन आखिरी दिन टीम को 280 रन ही बनाने थे. ", "पहली पारी में फॉलोआन टालने वाले रहाणे और कोहली ने चौथे दिन जिस अंदाज़ में बल्लेबाज़ी की थी, टीम इंडिया के कई उत्साही समर्थक मैच बचाने की चर्चा से आगे बढ़कर जीत की अटकल तक लगाने लगे थे. ", "लेकिन, ऑस्ट्रेलिया के पास पांचवें दिन के लिए परफेक्ट प्लान था. कप्तान पैट कमिंस और स्कॉट बोलांड ने गेंदबाज़ी की शुरुआत की. ", "हर गेंद पर कोहली और रहाणे का इम्तिहान लेने लगे. ", "दिन के सातवें ही ओवर में कोहली बोलांड की गेंद पर स्टीव स्मिथ को कैच थमा गए. वो 49 रन बनाकर आउट हुए. चौथे दिन विराट कोहली ने नाबाद 44 रन बना लिए थे. ऐसे में पांचवें दिन उनके बल्ले से सिर्फ़ पांच रन निकले.", "एक गेंद बाद बोलांड ने रवींद्र जडेजा को भी आउट कर दिया. वो खाता भी नहीं खोल पाए और इसी के साथ चमत्कार की उम्मीदें टूटने लगीं. ", "रहाणे का संघर्ष जारी था. उन्होंने केएस भरत के साथ छठे विकेट के लिए 33 रन जोड़े मैच बचाना इस जोड़ी के लिए आसान नहीं था. ", "रहाणे 46 रन बनाकर मिचेल स्टार्क का शिकार बने. शार्दुल ठाकुर खाता भी नहीं खोल पाए.", "इसके बाद भरत भी नहीं टिके. वो 23 रन बनाकर नाथन लॉयन की गेंद पर आउट हुए. लॉयन ने मोहम्मद सिराज का विकेट लेकर भारत की दूसरी पारी 234 रन पर समेट दी. ", "भारत ने लगातार दूसरी बार टेस्ट चैंपियनशिप के फ़ाइनल में हार झेली है. दो साल पहले न्यूज़ीलैंड ने फ़ाइनल में भारत को हराया था."]}
{"Headline": "वर्ल्ड टेस्ट चैंपियनशिप: बड़े मुकाबलों में क्यों पिट जाती है टीम इंडिया? ", "Content": ["वरिष्ठ पत्रकार, लंदन के ओवल मैदान से  ", "जीतना तो दूर की बात, टीम इंडिया मैच को दूसरे सत्र तक भी ले जाने में नाकाम रही और विराट कोहली जैसे दिग्गज बल्लेबाज़ एक बार फिर से दुनिया के सबसे बड़े प्लेटफॉर्म पर नाकाम हुए. ", "अगर टीम इंडिया ने पिछले एक दशक में कोई भी आईसीसी ट्रॉफी नहीं जीती है तो इसमें एक बड़ी वजह कोहली जैसे बल्लेबाज़ का हर अहम नॉक-ऑउट मैचों में नाकाम होना है. ", "लेकिन, टीम इंडिया के पूर्व विकेटकीपर और बीबीसी के लिए कामेंटेटर की भूमिका निभाने वाले दीपदास गुप्ता से हमारी ओवल के बाहर मुलाकात हुई और उनसे कोहली और रोहित की नाकामी के बारें में सवाल किया तो उन्होंने दिग्गजों का बचाव किया. ", "उन्होंने कहा “ देखिये, मैं भी आपकी तरह हार के बाद बेहद भावुक हो गया हूं, निराश हूं और फैन्स की तकलीफ को भी समझता हूं लेकिन हमें ये नहीं भूलना चाहिए कि इन खिलाड़ियों ने लंबे समय से अमूमन हर सीरीज़ में शानदार खेल दिखाया है तब वो इस मुकाम पर पहुंचे है. इसलिए हमें अपनी आलोचना में संयम दिखाना होगा.\"", "दासगुप्ता से बात-चीत करने के बाद ये लेखक टीम इंडिया के कप्तान की प्रेस कांफ्रेस में पहुंचता है और सीधे एक तीखा सवाल दागता है.  क्या बड़े मुकाबलों में टीम इंडिया खुलकर नहीं खेल पाती है? ", "क्या उन पर ज़रुरत से ज़्यादा उम्मीदों का दबाव आ जाता है. रोहित ने अपने चिर-परिचित अंदाज में छोटी सी मुस्कान बिखेरी और कहा कि वो भी हार से निराश हैं लेकिन उन्होंने 444 रनों के लक्ष्य का पीछा करते हुए खुलकर ही बल्लेबाज़ी की वकालत की. ", "रोहित का कहना था उन्होंने खुद को और हर बल्लेबाज़ को कहा था कि वो बिना भय के अपने शॉट्स खेलें. ", "टीम इंडिया ने पहले दिन बेहद खराब खेल दिखाया जिसके चलते संभवत:  उन्हें वर्ल्ड टेस्ट चैंपियनशिप से हाथ धोना पड़ा. ", "मैच के पांचवें दिन भी एक बार फिर से टीम इंडिया की तरफ कोई ज़ोरदार वापसी की झलक नहीं दिखी. ", "ऑस्ट्रेलियाई कप्तान पैट कमिंस से प्रेस कांफ्रेस में इस लेखक ने पूछा कि क्या उनको कभी भी ऐसा लगा कि टीम इंडिया इस लक्ष्य का पीछा कर भी सकती है ? जब कोहली लय में बल्लेबाज़ी कर रहे थे तब उन्हें चिंता हुई? ", "कमिंस ने भी रोहित की ही तरह सवाल पर छोटी सी मुस्कान बिखेरी और बिना किसी हिचक के कहा,'' कतई नहीं.'' ", "कमिंस का मानना था कि उनकी टीम को एहसास था कि जैसे नई गेंद ली जाएगी , टीम इंडिया के लिए परेशानी बढ़ेगी. ", "बहरहाल, इस हार ने एक बार फिर से टीम इंडिया के टेस्ट क्रिकेट में टॉप ऑर्डर की नाकामी को बुरी तरह से एक्सपोज़ कर दिया है. क्या कोहली, क्या पुजारा और क्या कोई और बल्लेबाज़, हर कोई लगातार नाकाम ही होता दिख रहा है. ", "इस टीम के आठ खिलाड़ी 33 साल के हो चुके हैं और ऐसे में इन सबका दो साल बाद फिर से वर्ल्ड टेस्ट चैंपियनशिप के फाइनल में खेलते दिखना बेहद मुश्किल लगता है. ", "इन आठ सीनियर्स में से अगले दो साल कितने रह पाएंगे, उस दबाव का संकेत कप्तान रोहित ने रविवार को ही कर दिया. ", "रोहित का कहना था कि घरेलू क्रिकेट में कई खिलाड़ी अच्छा कर रहे हैं और अब वक्त आ  गया है कि ये फैसला लिया जाए कि अगले बार वर्ल्ड  कप फाइनल में टीम इंडिया किस तरह की क्रिकेट खेलना चाहती है और कहां खेलना चाहती है. ", "मतलब, ये कि फाइनल कहां होगा और उसी के मुताबिक टीम को अगले दो साल तैयारी करनी होगी. ", "रोहित ने हार के बाद बहाने ढूंढने की कोशिश तो नहीं कि लेकिन उन्होंने कहा कि आदर्श स्थिति में इतने बड़े मुकाबले का फैसला तीन मैचों की सीरज़ से होना चाहिए. ", "रोहित ने मैच से पहले भी इस लेखक को ये बात कही थी. रोहित को ये अंदाज़ा था कि शायद तैयारियां काफी नहीं थी. ", "वक्त आ गया है कि बीसीसीआई भी अपनी प्राथमिकता सूची में आईपीएल की बजाय वर्ल्ड कप जीतने को अहमियत दे. ", "आईपीएल पाइनल के ठीक एक हफ्ते बाद ऐसे निर्णायक मुकाबले में और वो भी बिलकुल एक अलग फॉर्मेट में उतरना औऱ वो भी इंग्लैंड जैसे देश में जहां कम से कम 10-15 दिन पिच और मौसम से खुद को अभ्यस्त कराने में बीत जाते हैं. ", "रोहित ने तो बॉर्डर-गावस्कर सीरीज़ के समय से ही कई सलाह दी थी लेकिन उनकी बातों को नज़रअंदाज़ ही किया गया. ", "कप्तान के तौर पर सार्वजनिक तौर पर रोहित जितना कह सकते हैं उन्होंने कहा. लेकिन कोच राहुल द्रविड़ लगातार चुप्पी बनाए हुए हैं. ", "आने वाले महीनों में द्रविड़ से भी कड़े सवाल पूछे जाय़ेंगे. सवाल तो ये भी उठेंगे कि अगर टीम के लिए तैयारी के लिए पर्याप्त समय चाहिए तो कोच ने खिलाड़ियों की इस बात को बोर्ड तक क्यों नहीं पहुंचाया? ", "अक्सर कहा जाता है कि हर कामयाबी के लिए एक पिता मिल जाता है लेकिन नाकामी अनाथ होती है. ", "लेकिन, लंदन के ओवल में इसके विपरीत बात हुई. टीम इंडिया की इस नाकामी में भविष्य के सुपरस्टार शुभमन गिल का बल्ला खामोश रहा तो कप्तान और ओपनर के तौर पर रोहित पर भी सवाल उठे. ", "पुजारा भी अप्रैल से इंग्लैंड में मौजूद थे लेकिन नतीजा ढाक के वही तीन पात. कोहली के बारें में इतनी चर्चा होती है लेकिन टेस्ट क्रिकेट की चौथी पारी में उनसे कीमती रन नहीं बना पाना उनकी महानता की संपूर्णता पर बड़ा सवाल करती है. ", "लेकिन कोहली के कोच राजकुमार शर्मा से जब इस लेखक की मुलाकात ओवल के बाहर हुई तो उन्होंने कहा.''आप सभी को ये समझने की ज़रुरत है कि मुझसे, आपसे या फिर फैन्स से ज्यादा निराश खुद कोहली हैं. ये ठीक है कि कोहली इस मैच में दूसरी पारी में एक चूक कर बैठे लेकिन ये क्रिकेट का हिस्सा है.''", "बहरहाल, फैन्स हों या पूर्व खिलाड़ी या फिर आलोचक वो टीम इंडिया की इस नाकामी को क्रिकेट का महज हिस्सा मानकर भूलने वाले नहीं है. ", "इस नाकामी ने छह महीने बाद भारत में ही होने वाले वन-डे वर्ल्ड कप से ठीक पहले टीम इंडिया के खिलाड़ियों पर और दबाव बढ़ा दिया है. ", "जैसे जैसे हफ्ते बीतेंगे, ये दबाव और बढ़ता जाएगा औऱ हर कोई उन्हें फिर से ये याद दिलाएगा कि महेंद्र सिंह धोनी के दौर में आईसीसी ट्रॉफी जीतना कितना सहज़ था. लेकिन उसके बाद से बस हर कोई तरसता ही दिख रहा है. ", "दुनिया के सबसे अमीर क्रिकेट बोर्ड को आईसीसी ट्रॉफी के मामले में ये तुलानत्मक गरीबी काफी दर्द पहुंचाएगी."]}
{"Headline": "अमेरिका को कभी डराते रहे 'यूएनए बॉम्बर' की जेल में मौत", "Content": ["बीबीसी न्यूज़", "1978 से 1995 के बीच कैज़िंस्की ने चिट्ठियों में बम भेजकर तीन लोगों की जान ली थी और 23 को घायल किया था. बाद में अदालत में उन्होंने अपने अपराध क़ुबूल कर लिए थे.", "बीस साल तक गिरफ़्तारी से बचने के बाद उन्हें साल 1996 में बिना पेरौल के आजीवन कारावास की सज़ा सुनाई गई थी.", "हार्वर्ड में पढ़े और प्रशिक्षित इस गणितज्ञ को बाद में मोनटाना से पकड़ा गया था.", "अमेरिका के लोग दशकों तक इस व्यक्ति से प्रभावित रहे और इनके जीवन पर कई टीवी डॉक्यूमेंट्री भी बनाईं गईं.", "बीते तीन दशकों के दौरान वो अमेरिका की अलग-अलग जेलों में बंद रहे. हाल ही में वो नॉर्थ कैरोलीना के फ़ेडरल मेडिकल सेंटर जेल में थे.", "जेल के सुरक्षाकर्मियों को शनिवार को 12.25 बजे उनका शव मिला. ", "उनकी मौत की वजह अभी स्पष्ट नहीं हुई है.", "जेल के प्रवक्ता ने बीबीसी से कहा, “कर्मचारियों ने उनकी  जान बचाने की कोशिश की. बाद में उन्हें स्थानीय अस्पताल ले जाया गया था जहां उन्हें मृत घोषित कर दिया गया.”", "सेहत में गिरावट के बाद उन्हें दिसंबर 2021 में मेडिकल सेंटर लाया गया था. इससे पहले वो लंबे समय तक कोलोराडो की सुपरमैक्स जेल में बंद थे.", "कैज़िंस्की के हिंसक अभियान की वजह से अमेरिका में कई लोग बुरी तरह घायल हुए थे. उन्होंने ऐसा ख़ौफ़ पैदा किया था कि अमेरिका में पत्र भेजने का तरीक़ा बदल दिया गया था.", "सिबंतर 1995 में कैज़िंस्की ने न्यू यॉर्क टाइम्स और वॉशिंगटन पोस्ट को अपना लेख प्रकाशित करने के लिए मजबूर कर दिया था. इस लेख का शीर्षक था- ओद्यौगिक समाज और उसका भविष्य", "कैज़िंस्की ने धमकी दी थी कि अगर राष्ट्रीय अख़बार उनके लेख को प्रकाशित करेंगे तो वो अपना हिंसक अभियान बंद कर देंगे. एफ़बीआई और अमेरिका के महाधिवक्ता की सहमति के बाद ये लेख प्रकाशित कर दिया गया था.", "35000 शब्दों के अपने लेख में कैज़िंस्की ने आधुनिक जीवन की आलोचना करते हुए कहा था तकनीक की वजह से अमेरिकी लोग निशक्तता और अलगाव से पीड़ित हो रहे हैं.", "लेकिन अख़बार पढ़ने के बाद कैज़िस्की के भाई और भाभी ने उनकी भाषा को पहचान लिया था और एफ़बीआई को अलर्ट किया था. एफ़बीआई उन्हें लगभग बीस सालों से खोज रही थी. ये अमेरिका के सबसे बड़े खोज अभियानों में से एक भी था.", "अप्रैल 1996 में पुलिस ने उन्हें 10 गुणा 14 फ़ुट के प्लाइवुड से बनी एक कैबिन में मोंटाना के लिंकन इलाक़े में पकड़ लिया था.", "उनकी झोपड़ी में पत्रिकाएं भरी पड़ीं थीं. कोड में लिखी एक डायरी थी और दो तैयार किए हुए बम थे.", "कैज़िंस्की के लेख की भाषा अत्यधिक राजनीतिक थी और इसने बहुत से लोगों को प्रभावित किया था, लेकिन उन्होंने कभी भी इस क्रांतिकारी आवरण को मूल रूप देने की मांग नहीं की. बहुत से लोगों ने इन विचारों के लिए उन्हें ही ज़िम्मेदार बताया था.", "अपनी ख़ुद की डायरी में उन्होंने लिखा था कि वो नहीं मानते हैं कि वो परोपकारी नहीं है और ना ही मानवता की भलाई के लिए काम कर रहे हैं. उन्होंने इस बात पर अधिक ज़ोर दिया कि वो बदले की भावना से प्रेरित होकर काम कर रहे थे.", "एक महिला सहकर्मी ने दो बार डेट करने के बाद कैज़िंस्की को छोड़ दिया था जिसके बाद उनके भाई ने उन्हें अपने पारिवारिक व्यवसाय से हटा दिया था. इस घटनाक्रम के कुछ दिन बाद ही कैज़िंस्की के हमले शुरू हो गए थे.", "इसके बाद से वो मोंटाना के अपने ख़ुद के बनाए केबिन में रहने लगे थे. इसमें ना बिजली थी, ना पानी था और ना ही किसी तरह की और सुविधा थी.", "उन्होंने सबसे पहला हमला इलेनॉय की नॉर्थवेस्टर्न यूनिवर्सिटी में किया था. दो बम हमले लगभग एक साल के अंतराल में हुए थे. पहला हमला 25 मई 1978 और दूसरा 9 मई 1979 को हुआ था. इनमें दो लोग घायल हुए थे.", "इसके बाद उन्होंने ऐसा बम बनाया था जो ऊंचाई पर जाकर अपने आप फट जाता. इस बम को अमेरिकन एयरलाइन की फ्लाइट में रखा गया था. धुएं की वजह से इस घटना में 12 लोग घायल हुए थे.", "शुरुआती हमलों के बाद एफ़बीआई ने उन्हें यूएनए बॉम्बर का नाम दे दिया था क्योंकि उनके निशाने पर यूनिवर्सिटी और एयरलाइन थीं.", "अगले कुछ सालों में कैज़िंस्की ने तेरह हमले और किए. इनमें तीन लोग मारे गए.", "इनमें एडवर्टाइज़िंग एक्ज़ीक्यूटिव थॉमस मोसर भी थे. अदालत में सुनवाई के दौरान उनकी पत्नी ने कहा था कि हमले के दिन उन्हें अपने परिवार के साथ क्रिसमस ट्री घर लाना था.", "घटना को याद करते हुए उन्होंने कहा था, “वो बहुत धीरे से कराह रहे थे. उनके हाथ की उंगलियां लटकी हुईं थीं. मैंने उनका बायां हाथ पकड़ा. मैं उनसे कह रही थी बस मदद पहुंचने वाली है. मैंने उनसे कहा मैं तुम्हें बहुत प्यार करती हूं.”", "गिरफ़्तारी के बाद से ही कैज़िंस्की के हमले करने की वजहों को लेकर कयास लगाए जाते रहे हैं.", "किशोरावस्था में उनका आईक्यू टेस्ट किया गया था जिसमें उनका स्कोर 167 था. दो क्लास लांघकर वो हार्वर्ड यूनिवर्सिटी में सौलह साल की उम्र में पढ़ने पहुंचे थे.", "जेल में उनका साक्षात्कार करने वाले एक मनोवैज्ञानिक ने उन्हें पैरानॉयड स्तिजोफ्रेनिक बताया था.", "सैली जॉनसन ने उनके बारे में 47 पन्नों की एक रिपोर्ट में लिखा था कि उनकी विचारधार के केंद्र में ये विचार था कि परिजनों और आधुनिक समाज ने उन्हें कलंकित किया और उनका उत्पीड़न किया.", "1999 में टाइम मैग्ज़ीन को दिए एक साक्षात्कार में उन्होंने कहा था कि वो किसी तरह की मानसिक बीमारी से पीड़ित नहीं है और उन्हें लगता है कि वो एक समझदार व्यक्ति हैं."]}
{"Headline": "भारत में डायबिटीज़ पर लैंसेट की रिपोर्ट डराने वाली क्यों", "Content": ["लैंसेट के एक ताज़ा शोध अध्ययन के मुताबिक़ भारत में 10.1 करोड़ लोग डायबिटीज़ से ग्रसित हैं. ", "वहीं भारत सरकार के स्वास्थ्य मंत्रालय के एक सर्वे के मुताबिक भारत में 13.6 करोड़ लोग प्री-डायबिटीज़ के साथ जी रहे हैं.", "टाइप-2 डायबिटीज़ इस बीमारी का सबसे सामान्य रूप है.", "डायबिटीज़ में लोगों के शरीर में ब्लड शुगर की मात्रा बढ़ जाती है क्योंकि शरीर पर्याप्त मात्रा में इंसुलिन हार्मोन का निर्माण नहीं कर पाता है. इस हार्मोन के सही से काम नहीं कर पाने से भी डायबिटीज़ होती है.", "द लैंसेट डायबिटीज़ एंड एंडोक्राइनोलॉजी में प्रकाशित इस शोध को भारत के प्रत्येक राज्य को व्यापक रूप से कवर करने वाला पहले शोध माना जा रहा है, जिसमें देश पर असंक्रामक रोगों के बोझ का आकलन किया गया है.", "शोधकर्ताओं का मानना है कि भारत की आबादी में डायबिटीज़ का प्रसार पूर्व में लगाए गए अनुमानों से कहीं अधिक है. ", "विश्व स्वास्थ्य संगठन का अनुमान था कि भारत में 7.7 करोड़ लोग डायबिटीज़ से ग्रसित होंगे और लगभग 2.5 करोड़ प्री-डायबिटीज़ की स्थिति में होंगे. नज़दीकी भविष्य में डायबिटीज़ होने के ख़तरे को प्री-डायबिटीज़ कहा जाता है.", " ", "इस शोध की प्रमुख लेखिका और डॉ. मोहन डायबिटीज़ स्पेशलिएटीज़ सेंटर की निदेशक डॉ. आरएम अंजना ने अख़बार इंडियन एक्सप्रेस से कहा, “ये स्थिति किसी टाइम बम जैसी है.”", "वो कहती हैं, “अगर आप प्री-डायबिटीज़ की स्थिति में हैं तो हमारी आबादी में डायबिटीज़ होने की दर बेहद-बेहद ज़्यादा है. प्री-डायबिटीज़ की स्थिति में होने वाले 60 फ़ीसदी लोगों को अगले पांच सालों में ये बीमारी हो ही जाती है.”", "एक दशक लंबा चले इस शोध मद्रास डायबिटीज़ रिसर्च फ़ाउंडेशन ने इंडियन काउंसिल ऑफ़ मेडिकल रिसर्च के साथ मिलकर किया है. इसमें भारत के हर राज्य के बीस साल से अधिक उम्र के 1 लाख 13 हज़ार लोगों ने हिस्सा लिया.", "इस शोध के लिए 2008 में इकट्ठा किए गए डेटा को नेशनल फ़ैमिली हेल्थ सर्वे की जनसांख्यिकी का इस्तेमाल करते हुए 2021 में एक्स्ट्रापोलेट किया गया. नेशनल फैमिली हेल्थ सर्वे सरकार द्वारा स्वास्थ्य और सामाजिक संकेतकों का सबसे व्यापक घरेलू सर्वेक्षण है.", "शोध के मुताबिक डायबिटीज़ सर्वाधिक गोवा में है, जहां 26.4 प्रतिशत आबादी ग्रसित है. इसके बाद पुडुचेरी में 26.3 और केरल में 25.5 प्रतिशत लोगों में डायबिटीज़ है.", "इस शोध में डायबिटीज़ के उत्तर प्रदेश, मध्य प्रदेश, बिहार और अरुणाचल प्रदेश में तेज़ी से बढ़ने का ख़तरा ज़ाहिर किया गया है. अभी तक इन प्रांतों में इसका प्रसार कम था.", "शोध के मुताबिक़ डायबिटीज़ ग्रामीण क्षेत्रों के मुताबिक शहरी क्षेत्रों में अधिक प्रचलित है.", "बांबे हॉस्पिटल में में डायबिटोलॉजिस्ट राहुल बक्शी कहते हैं, “बदलती जीवन शैली, जीवन स्तर में सुधार, शहरों की ओर पलायन, अनियमित काम के घंटे, गतिहीन आदतें, तनाव, प्रदूषण, भोजन की आदतों में बदलाव और फास्ट फूड की आसान उपलब्धता कुछ ऐसे कारण हैं जिनकी वजह से भारत में डायबिटीज़ बढ़ रही है.”", "डॉ. बक्शी कहते हैं कि डायबिटीज़ अब “सिर्फ़ शहरों में रह रहे लोगों या उच्च वर्ग की बीमार नहीं रह गई है.”", "“मेरे पास छोटे शहरों और क़स्बों से बड़ी तादाद में मरीज़ आते हैं. इन क्षेत्रों में प्री-डायबिटीज़ का प्रसार और अधिक है और बहुत से लोगों में लंबे समय तक बीमारी की पहचान नहीं होती है.”", "डॉ. बक्शी कहते हैं कि हाल के सालों में बड़ी तादाद में युवा मरीज़ भी उनके पास आ रहे हैं.", "वो कहते हैं, “मैंने कई ऐसे मामले देखे हैं जिनमें मेरे मरीज़ों के बच्चों ने घर पर अपना ब्लड शुगर स्तर जांचा और ये काफ़ी अधिक था.”", "डायबिटीज़ से दुनियाभर में हर 11 में से एक वयस्क प्रभावित है और इससे हार्ट अटैक, स्ट्रोक, अंधेपन और किडनी फेल होने का ख़तरा बढ़ जाता है. इसके अलावा कई बार हाथ या पैर भी कटवाना पड़ जाता है.", "जब हमारा शरीर ख़ून में मौजूद शुगर की मात्रा को सोखने में असमर्थ हो जाता है तो ये स्थिति डायबिटीज़ को जन्म देती है.", "दरअसल, हम जब भी कुछ खाते हैं तो हमारा शरीर कार्बोहाइड्रेट को तोड़कर ग्लूकोज़ में बदलता है.", "इसके बाद पेंक्रियाज़ से इंसुलिन नाम का एक हार्मोन निकलता है जो कि हमारे शरीर की कोशिकाओं को ग्लूकोज़ को सोखने का निर्देश देता है.", "इससे हमारे शरीर में ऊर्जा पैदा होती है.", "लेकिन जब इंसुलिन का फ़्लो रुक जाता है तो हमारे शरीर में ग्लूकोज़ की मात्रा बढ़ना शुरू हो जाती है.", "डायबिटीज़ के कई प्रकार होते हैं लेकिन टाइप 1, टाइप 2 और गेस्टेशनल डायबिटीज़ से जुड़े मामले अधिक पाए जाते हैं.", "टाइप 1 डायबिटीज़ में आपके पेंक्रियाज़ में हार्मोन इंसुलिन बनना बंद हो जाता है. इससे हमारे खून में ग्लूकोज़ की मात्रा बढ़ने लगती है.", "अब तक वैज्ञानिक ये पता लगाने में सफल नहीं हुए हैं कि ऐसा क्यों होता है. लेकिन इसे आनुवंशिकता और वायरल इन्फेक्शन से जोड़कर देखा जाता है.", "इससे पीड़ित लोगों में से लगभग दस फीसदी लोग टाइप 1 डाटबिटीज़ से पीड़ित होते हैं.", "वहीं, टाइप 2 डायबिटीज़ में पेंक्रियाज़ में ज़रूरत के हिसाब से इंसुलिन नहीं बनता है या हार्मोन ठीक से काम नहीं करता है.", "ब्रिटिश नेशनल हेल्थ सर्विस के मुताबिक़, टाइप 1 डायबिटीज़ के लक्षण काफ़ी कम उम्र में ही दिखना शुरू हो जाते हैं.", "वहीं, टाइप 2 डायबिटीज़ अधेड़ उम्र के लोगों (दक्षिण एशियाई लोगों के लिए 25 वर्ष की आयु) परिवार के किसी सदस्य के डायबिटीज़ से पीड़ित होने पर और दक्षिण एशियाई देशों, चीन, एफ्रो-कैरिबियन, अफ्रीका से आने वाले अश्वेतों को ये बीमारी होने का ख़तरा ज़्यादा होता है.", "डायबिटीज़ आनुवांशिक और पर्यावरणीय कारकों पर आधारित होती है.", "लेकिन आप अपने खून में ग्लूकोज़ की मात्रा को नियंत्रित करके खुद को डायबिटीज़ से बचा सकते हैं.", "और संतुलित डाइट और व्यायाम करने से ऐसा किया जा सकता है.", "वहीं, इसकी जगह आप अपनी रोजाना की डाइट में सब्जियां, फल, फलियां, और साबुत अनाज शामिल कर सकते हैं.", "इसके साथ-साथ सेहतमंद तेल, बादाम के साथ-साथ सार्डाइंस, सालमन और मेकेरल जैसी मछलियों को भी अपने आहार में शामिल कर सकते हैं क्योंकि इनमें ओमेगा 3 तेल की मात्रा बहुत ज़्यादा होती है.", "शारीरिक व्यायाम से भी ब्लड सुगर लेवल को कम किया जा सकता है.", "ब्रिटिश नेशनल हेल्थ सिस्टम के मुताबिक़, लोगों को एक हफ़्ते में लगभग ढाई घंटे एरोबिक्स एक्सरसाइज़ करनी चाहिए जिसमें तेज गति से टहलना और सीढ़ियां चढ़ना शामिल है.", "अगर आपके शरीर का वज़न नियंत्रण में है तो आप ब्लड शुगर लेवल को आसानी से कम कर सकते हैं.", "वहीं, अगर आप वज़न गिराना चाहते हैं तो एक हफ़्ते में 0.5 किलोग्राम से 1 किलोग्राम के बीच गिराएं.", "इसके साथ ही ये भी ज़रूरी है कि सिगरेट न पिएं और दिल की बीमारी से बचने के लिए कोलेस्ट्रॉल लेवल की जांच कराते रहें.", "हर आधे घंटे पर तीन मिनट की चहलकदमी से ब्लड में शुगर का स्तर कम होता है. ब्रिटेन में एक छोटे समूह पर हुए एक शोध में ये बात सामने आई है.", "डायबिटीज़ चैरिटी कॉन्फ्रेंस में जारी किए गए इस शोध के मुताबिक़ सात घंटे के भीतर हर आधे घंटे के अंतराल पर तीन मिनट चहलकदमी करने से डायबिटीज़-1 के मरीज़ों के ब्लड शुगर स्तर में गिरावट देखी गई. ये शोध कुल 32 मरीज़ों पर किया गया है.", "डायबिटीज़ यूके का कहना है कि ये 'एक्टिविटी स्नैक' बिना ख़र्च के व्यवहारिक बदलाव ला सकते हैं.", "डायबिटीज़ यूके में शोध की प्रमुख डॉ. एलिज़ाबेथ रॉबर्टसन कहती हैं कि टाइप-1 डायबिटीज़ से ग्रसित लोगों के लिए रोज़ाना अपने रक्त में शुगर के स्तर को नियंत्रित करते रहना एक थकाऊ काम हो जाता है.", "रॉबर्टसन कहती हैं, \"यह अविश्वस्नीय रूप से उत्साहजनक है कि इन निष्कर्षों से पता चलता है कि सरल और व्यवहारिक बदलाव करने से- जैसे की चलते हुए फोन पर बात करना या एक नियमित अंतराल पर सीट छोड़ने की याद दिलाने वाला रिमाइंडर सेट करने का ब्लड शुगर स्तर पर इतना व्यापक असर हो सकता है.\"", "\"हम इसके दीर्घकालिक प्रभावों को समझने के लिए आगे और शोध करने के लिए उत्साहित हैं.\"", "यूनिवर्सिटी ऑफ़ संडरलैंड से जुड़े और इस शोध के प्रमुख रिसर्चर डॉ. मैथ्यू कैंपबेल कहते हैं कि इस निम्न स्तर की गतिविधि के ऐसे परिणाम से वो हैरान हैं.", "वो कहते हैं कि टाइप 1 डायबिटीज़ से ग्रसित लोगों के लिए 'एक्टिविटी स्नैकिंग' एक बड़े बदलाव की शुरुआत हो सकती है और वो आगे ज़्यादा नियमित शारीरिक अभ्यास कर सकते हैं. अन्य लोगों के लिए ये ब्लड शुगर स्तर को नियमित रखने का एक आसान तरीक़ा हो सकता है.", "शोधकर्ता मानते हैं कि नियमित अभ्यास या काम के दौरान समय-समय पर ब्रेक लेने से डायबिटीज़ का ख़तरा कम हो सकता है."]}
{"Headline": "मणिपुर में कुकी शांति समिति का करेंगे बहिष्कार, मुख्यमंत्री की मौजूदगी पर विरोध- प्रेस रिव्यू", "Content": ["गृह मंत्रालय के मणिपुर में शांति स्थापित करने के लिए शांति समिति गठित करने के एक दिन बाद अधिकतर कूकी सदस्यों ने पैनल में मुख्यमंत्री एन बीरेन सिंह और उनके समर्थकों की मौजूदगी का विरोध करते हुए पैनल का बहिष्कार करने की बात कही है.", "द हिंदू की रिपोर्ट के मुताबिक कूकी सदस्यों का कहना है कि पैनल में शामिल करने के लिए उनसे सहमति नहीं ली गई है. उनका तर्क है कि केंद्र सरकार को वार्ता के लिए सहायक परिस्थितियां बनानी चाहिए.", "शनिवार को केंद्रीय गृह मंत्रालय ने मणिपुर के अलग-अलग समूहों के बीच शांति स्थापित प्रक्रिया शुरू करने के लिए एक शांति समिति की घोषणा की थी. राज्य की गवर्नर अनुसूइया उइके के नेतृत्व वाली इस समिति में कुल 51 सदस्य हैं.", "इस समिति में शामिल कई लोगों ने अख़बार को बताया है कि उन्हें सहमति लिए बिना ही समिति का हिस्सा बना दिया गया है. ऐसे ही एक सदस्य कूकी इनपी मणिपुर (केआईएम) के अध्यक्ष अजांग खोंगसाइ ने कहा है कि वो मणिपुर सरकार के साथ शांति वार्ता में नहीं बैठेंगे.", "द हिंदू से बात करते हुए खोंगसाई ने कहा, “इस पैनल में इंफाल में सक्रिय नागरिक समूह कोकोमी (मणिपुर अखंडता पर समन्वय समिति) भी है, जिसने कूकी लोगों के ख़िलाफ़ युद्ध घोषित कर रखा है. हम शांति चाहते हैं लेकिन इस अहम पड़ाव पर, जब हिंसा जारी है, हम मणिपुर सरकार के साथ वार्ता नहीं कर सकते हैं.”", "वहीं भारतीय रक्षा लेखा सेवा से रिटायर्ड जे. लुंगडिम का कहना है कि उनका नाम बिना उनकी सहमति के पैनल में शामिल कर लिया गया है.", "2020 में रिटायर होने वाले लुंगडिम कहते हैं, “2016 में मुझे रूस के साथ हथियार समझौते को अंतिम रूप देने के लिए भेजा गया था. मैंने 37 साल सेवा की और अब मुख्यमंत्री हमें विदेशी कह रहे हैं. इस शांति पैनल में केंद्र सरकार के अधिकारी होने चाहिए, अन्यथा ये कामयाब नहीं होगा. ये शर्मनाक है कि ये मुद्दा एक महीने से लटका हुआ है.”", "केंद्र सरकार की तरफ़ से घोषित इस शांति पैनल में मणिपुर के पूर्व पुलिस महानिदेशक पी डोंगेल भी हैं. 1 जून को सृजित किए गए पद ऑफ़िसर ऑन स्पेशल ड्यूटी (गृह) पर उनका रातोंरात तबादला किया गया. इसी महीने रिटायर होने जा रहे कूकी समुदाय से आने वाले डोंगेल को 3 मई को राज्य में हिंसा शुरू होने के बाद किनारे कर दिया गया था.", "इस शांति पैनल में चर्चित थिएटर कलाकार रतन थियाम भी शामिल हैं. उन्होंने दस जून के केंद्र सरकार के प्रयासों पर सवाल उठाते हुए प्रदर्शन भी किया था. थियाम ने सवाल उठाया था कि प्रधानमंत्री राज्य की स्थिति को लेकर ख़ामोश क्यों हैं.", "मणिपुर में हिंसा शुरू हुए एक महीने से अधिक समय हो गया है. कूकी और मैतेई समुदायों के बीच 3 मई को हिंसा शुरू हुई थी. इस हिंसा में सौ से अधिक लोग मारे जा चुके हैं. 50 हज़ार से अधिक लोग बेघर हुए हैं और पुलिस के असलाह केंद्रों से 4 हज़ार से अधिक हथियार लूटे जा चुके हैं. ", "गृह मंत्रालय ने कहा है कि इस समिति का मक़सद राज्य के अलग-अलग नस्लीय समूहों के बीच शांती प्रक्रिया शुरू करना है. ", "द इंडीजीनियर ट्राइबल लीडर्स फोरम (आईटीएलएफ़) का कहना है कि क्षेत्र में ऐसी किसी भी शांति समिति के गठन से पहले हालात का सामान्य होना बेहद ज़रूरी है. एक बयान में आईटीएलएफ़ ने कहा है कि, “शांति की तुरंत आवश्यक्ता पर ज़ोर देते हुे आईटीएलएफ़ समिति में मुख्यमंत्री एन बीरेन सिंह को शामिल किए जाने का विरोध करती है.", "उत्तराखंड में मुसलमान नेताओं ने समुदाय को निशाना बनाये जाने के ख़िलाफ़ महापंचायत करने की घोषणा की है.", "राज्य के मुसलमान धार्मिक नेताओं ने 18 जून को राजधानी देहरादून में महापंचायत का आह्वान किया है.", "हिंदुस्तान टाइम्स की एक ", "के मुताबिक मुसलमान नेताओं का कहना है कि राज्य में मुसलमानों को निशाना बनाये जाने के ख़िलाफ़ ये पंचायत बुलाई जा रही है.", "उत्तराखंड में उत्तरकाशी में हिंदू समूहों ने मुसलमानों के ख़िलाफ़ प्रदर्शन किए हैं और मुसलमान दुकानदारों को इलाक़ा छोड़ जाने के लिए कहा है.", "उत्तरकाशी में 26 मई को एक नाबालिग हिंदू लड़की एक मुसलमान और एक हिंदू युवक के साथ चली गई थी. इस घटना के बाद से ही इलाक़े में तनाव व्याप्त है.", "स्थानीय लोगों ने इस घटना के पीछे कथित लव जेहाद होने का दावा किया है. हिंदू समूह दावा करते हैं कि हिंदू महिलाओं को फंसाने के लिए मुसलमान लव जेहाद करते हैं. हालांकि भारत की अदालतें या सरकारें इसे अधिकारिक रूप से स्वीकार नहीं करती हैं.", "पुलिस ने 27 मई को दोनों अभियुक्तों उबैद ख़ान (24) और जितेंद्र सैनी (23) को गिरफ़्तार कर लिया था.", "लेकिन इस घटना के बाद से हिंदूवादी समूहों ने कई इलाक़ों में प्रदर्शन किया है और मुसलमानों की दुकानों पर हमलों की भी रिपोर्टें हैं.", "उत्तरकाशी के पुरोला बाज़ार में 5 जून को मुसलमानों को इलाक़ा छोड़ जाने की चेतावनी देते हुए पोस्टर लगाए गए थे. इलाक़े से कई मुसलमान परिवार घर छोड़कर भी चले गए हैं.", "शनिवार को देहरादून के शहर काज़ी मोहम्मद अहमद क़ासमी के नेतृत्व में हुई एक बैठक में राज्य में मुसलमानों की स्थिति पर चर्चा की गई. अब 18 जून को मुसलमान धार्मिक नेताओं की एक महापंचायत होगी. इसमें राज्य के अलग-अलग हिस्सों से मुसलमान धार्मिक नेता हिस्सा लेंगे.", "मोहम्मद अहमद क़ासमी ने कहा, “पहाड़ों से मासूम मुसलमानों को निकाला जा रहा है. जिन्होंने अपराध किया है उन्हें सज़ा मिलनी चाहिए लेकिन पूरे समुदाय को निशाना नहीं बनाया जाना चाहिए. किसी एक व्यक्ति की करतूत की वजह से बाकी लोगों को क्यों बेरोज़गार किया जा रहा है?”", "उन्होंने कहा कि महापंचायत के ज़रिये हम ये अपील करना चाहते हैं कि मासूमों को सज़ा ना दी जाए.", "वहीं हिंदूवादी समूहों का कहना है कि वो 18 जून को मुसलमानों की पंचायत नहीं होने देंगे. हिंदू समूहों ने 15 जून को पंचायत बुलाई है.", "देवभूमि रक्षा अभियान के संस्थापक स्वामी दर्शन भारती ने अख़बार से कहा, “हम इसे (मुसलमानों की महापंचायत) को होने नहीं देंगे, चाहें हमें कोई बड़ा क़दम ही क्यों ना उठाना पड़े.”", "द टेलीग्राफ़ ने अपनी एक ", "में कहा है कि भाजपा सांसद बृजभूषण शरण सिंह ने गोंडा में अपनी रैली से बीजेपी को संदेश दिया है.", "रविवार को बृजभूषण ने कैसरगंज क्षेत्र में 35 किलोमीटर लंबा रोड शो करने के बाद रैली की. ", "बृजभूषण शरण सिंह ने ये रैली मोदी सरकार की नौ साल की उपलब्धियां गिनाने के लिए की थी.", "लेकिन अख़बार अपनी रिपोर्ट में बृजभूषण के एक क़रीबी के हवाले से लिखता है कि इसका असल मक़सद बीजेपी को ये संदेश देना था कि वो कैसरगंज़, गोंडा, बलरामपुर, फ़ैज़ाबाद और श्रावस्ती सीटों पर बीजेपी को नुक़सान पहुंचाने की क्षमता भी रखते हैं. ", "भारतीय कुश्ती संघ के निवर्तमान अध्यक्ष बृजभूषण शरण सिंह के ख़िलाफ महिला पहलवानों ने यौन उत्पीड़न के आरोप लगाए हैं और उनके ख़िलाफ़ लंबा धरना किया है.", "केंद्र सरकार ने पहलवानों से बातचीत में कहा है कि दिल्ली पुलिस 15 जून तक  अपनी जांच पूरी कर लेगी और उसके बाद ही कार्रवाई होगी.", "प्रदर्शनकारी पहलवान बृजभूषण की गिरफ़्तारी की मांग करते रहे हैं. बृजभूषण अपने आप को बेग़ुनाह बताते रहे हैं.", "15 जून के बाद ही अब तय होगा कि बृजभूषण शरण सिंह आगे क्या करेंगे. लेकिन इससे पहले रैली करके उन्होंने अपनी ताक़त दिखा दी है.", "बृजभूषण के क़रीबी ने अख़बार को बताया है कि बृजभूषण ये जानते हैें कि प्रधानमंत्री या अमित शाह उनसे इस्तीफ़ा देने के लिए कह सकते हैं.", "वो कहते हैं, “लेकिन वो इस्तीफ़ा देने के लिए तैयार नहीं है. उन्होंने ऐलान कर दिया है कि वो 2024 में कैसरगंज सीट से चुनाव लड़ेंगे. ऐसा कहकर उन्होंने पार्टी को चुनौती तो दे ही दी है.”", "बालपुर में हुई रैली में क़रीब दस हज़ार लोग शामिल हुए. इससे पहले बृजभूषण का जगह जगह स्वागत किया गया.", "इंडियन एक्सप्रेस की एक रिपोर्ट के मुताबिक़ पंजाब के सरकारी स्कूलों से बल्ब से लेकर खिलौने तक चोरी कर लिए गए हैं.", "रिपोर्ट के मुताबिक स्कूलों से खाद्य सामग्री, बैटरी, संगीत उपकरण, पंखे, इनवरटर, तारें और यहां तक फ़ाइलें तक ग़ायब हो रही हैं.", "स्कूल के  प्रशासन का कहना है कि इसकी वजह टूटी हुई दीवारें, चौकीदारों की कमी और नशेड़ी हैं.", "गर्मियों की छुट्टियों से पहले कई जगह सरकारी स्कूलों से पंखे और बर्तन को सुरक्षित रखने के लिए ग्राम प्रधानों के घरों पर पहुंचा दिया गया है.", "इस रिपोर्ट में कहा गया है कि सीमावर्ती ज़िले से लेकर मध्य पंजाब के ज़िलो में स्कूलों में चोरियां आम बात हो गई हैं.", "फ़िरोज़पुर के ज़िला शिक्षा कार्यालय के डाटा के मुताबिक पिछले डेढ़ साल में ज़िले में स्कूलों में चोरी की 123 वारदातें हुई हैं."]}
{"Headline": "पॉडकास्ट", "Content": ["अपनी अपनी विधा के वो जीनियस जो अपने चाहने वालों को अपनी 40वीं सालगिरह मनाने का भी मौका दिए बग़ैर इस दुनिया से विदा हो गए. ", "देश और दुनिया की बड़ी ख़बरें और उनका विश्लेषण करता समसामयिक विषयों का कार्यक्रम", "कैंसर और ज़िंदगी जीने की ज़िद- कहानी रवि प्रकाश की..", "ज़िंदगी के वो पन्ने जिनमें हर पूर्णविराम के बाद भी नये वाक़्य लिखने की स्याही है. ", "अंतरराष्ट्रीय विषयों की गहन पड़ताल करता कार्यक्रम", "व्यक्तियों, विषयों या घटनाओं की गहरी पड़ताल करने वाला कार्यक्रम. ", "आज़ादी और बँटवारे के 75 साल, सीमा पार नामी-गिरामी शख़्सियतों के अनुभव.", "वो शिकायतें जो हम सुनना नहीं चाहते, बातें उन मुश्किलों की जो हमें किसी के साथ बांटने नहीं दी जातीं.", "प्रसिद्ध लोगों की निजी ज़िंदगी की वो बातें जिन्हें आप जानना चाहते हैं. "]}
{"Headline": "", "Content": []}
{"Headline": "", "Content": []}
